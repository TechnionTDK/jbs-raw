משנה מסכת ידים
פרק א
פרק א - משנה א
מֵי רְבִיעִית {א} נוֹתְנִין לַיָּדַיִם {ב}, לְאֶחָד, אַף לִשְׁנַיִם. מַחֲצִית לֹג, לִשְׁלשָׁה אוֹ לְאַרְבָּעָה. מִלֹּג, לַחֲמִשָּׁה וְלַעֲשָׂרָה וּלְמֵאָה {ד}. רַבִּי יוֹסֵי אוֹמֵר, וּבִלְבַד {ה} שֶׁלֹּא יִפְחֹת לָאַחֲרוֹן שֶׁבָּהֶם מֵרְבִיעִית. מוֹסִיפִין עַל הַשְּׁנִיִּים וְאֵין מוֹסִיפִין עַל הָרִאשׁוֹנִים:
ר"ע מברטנורה מֵי רְבִיעִית. מַיִם שֶׁיֵּשׁ בָּהֶן שִׁעוּר רְבִיעִית הַלֹּג, שֶׁהוּא בֵּיצָה וּמֶחֱצָה: נוֹתְנִים לַיָּדַיִם לְאֶחָד אַף לִשְׁנַיִם. לְחַד בָּעִינַן מִתְּחִלָּה רְבִיעִית. אַף לִשְׁנַיִם, אִם הָיָה בּוֹ מִתְּחִלָּה רְבִיעִית וְנָטַל הָרִאשׁוֹן וְאַחַר כָּךְ הַשֵּׁנִי, אַף עַל גַּב דְּלֹא הָיָה רְבִיעִית גַּבֵּי הַשֵּׁנִי, שַׁפִּיר דָּמֵי, הוֹאִיל וּמִשְּׁיָרֵי טָהֳרָה אֲתוּ. וְרַמְבַּ"ם פֵּרֵשׁ, דְּדַוְקָא מַיִם שְׁנִיִּים הוּא דְּלֹא בָּעִינַן רְבִיעִית לְכָל חַד וְחַד, הוֹאִיל וּכְבָר נִטְהֲרוּ יָדָיו מִשְּׁטִיפָה רִאשׁוֹנָה, אֲבָל בְּמַיִם רִאשׁוֹנִים, אֵין פָּחוֹת מֵרְבִיעִית לְכָל אֶחָד. וְרַבּוֹתַי לֹא פֵּרְשׁוּ כֵּן: מַחֲצִית לֹג לִשְׁלֹשָׁה אוֹ לְאַרְבָּעָה. לְפוּם שִׁעוּרָא דִּרְבִיעִית לִשְׁנַיִם, הָיָה דַּי בִּרְבִיעִית וּמֶחֱצָה לִשְׁלֹשָׁה, אֶלָּא כֵּיוָן דִּנְפִישֵׁי גַּבְרֵי חָיְשִׁינַן שֶׁמָּא לֹא יְדַקְדְּקוּ יָפֶה לִטֹּל עַד הַפֶּרֶק, שֶׁכָּל אֶחָד מְצַמְצֵם בַּמַּיִם מִפְּנֵי חֲבֵרוֹ. וּמִיהוּ אִי אִיכָּא רְבִיעִית וּמֶחֱצָה, וְנָטַל הָרִאשׁוֹן מֵהֶם חֲצִי רְבִיעִית, הָא וַדַּאי דְּיוֹעִיל רְבִיעִית הַנִּשְׁאָר לַשְּׁנַיִם הָאַחֲרוֹנִים, דַּאֲפִלּוּ בִּתְחִלָּה סַגִּי לִשְׁנַיִם בִּרְבִיעִית, כָּל שֶׁכֵּן הַשְׁתָּא דַּאֲתוּ מִשְּׁיָרֵי טָהֳרָה. וְכִי לֹא מַהֲנֵי הָכָא, הָנֵי מִלֵּי הֵיכָא דְּלֹא נִשְׁאַר לַשְּׁנַיִם הָאַחֲרוֹנִים רְבִיעִית {ג}: וּבִלְבַד שֶׁלֹּא יִפְחֹת לָאַחֲרוֹן שֶׁבָּהֶן מֵרְבִיעִית. שֶׁיִּהְיֶה בַּכְּלִי בְּשָׁעָה שֶׁהָאַחֲרוֹן נוֹטֵל אֶת יָדָיו, רְבִיעִית. וְאֵין הֲלָכָה כְּרַבִּי יוֹסֵי: מוֹסִיפִין עַל הַשְּׁנִיִּים וְאֵין מוֹסִיפִין עַל הָרִאשׁוֹנִים. דִּין נְטִילַת יָדַיִם שֶׁצָּרִיךְ לִטֹּל יָדָיו עַד הַפֶּרֶק, וּלְאַחַר שֶׁנָּטַל יָדָיו בִּשְׁטִיפָה אַחַת אַף עַל גַּב דְּיָדָיו טְהוֹרוֹת, אִם קִנַּח אוֹתָם בְּמַפָּה, מִכָּל מָקוֹם אִם חוֹזֵר וְנוֹגֵעַ בַּמַּיִם שֶׁעַל הַמַּפָּה, יָדָיו טְמֵאוֹת {ו}, וְאִם נָגַע בָּהֶן כִּכָּר שֶׁל תְּרוּמָה, נִטְמָא, וּלְכָךְ אוֹרְחֵיהּ דַּעֲבִיד שְׁטִיפָה אַחֶרֶת בְּמַיִם שְׁנִיִּים לְטַהֵר הַמַּיִם הָרִאשׁוֹנִים שֶׁעַל גַּבֵּי יָדָיו. וְהַשְׁתָּא קָאָמַר דְּאִם נָתַן הַמַּיִם שְׁנִיִּים וְלֹא הִגִּיעוּ לַפֶּרֶק, יָכוֹל לְהוֹסִיף עֲלֵיהֶם וְלִשְׁפֹּךְ מַיִם בַּמָּקוֹם שֶׁלֹּא שָׁפַךְ שָׁם תְּחִלָּה, וְיִטַּהֲרוּ הַמַּיִם הָרִאשׁוֹנִים שֶׁעַל גַּבֵּי יָדָיו. אֲבָל עַל הָרִאשׁוֹנִים אִם לֹא הִגִּיעוּ לַפֶּרֶק, אֵינוֹ יָכוֹל לְהוֹסִיף {ז}, אֶלָּא צָרִיךְ לְנַגֵּב יָדָיו וְלַחֲזֹר וְלִשְׁפֹּךְ בְּבַת אַחַת מַיִם שֶׁיַּגִּיעוּ לַפֶּרֶק: (ר"ע מברטנורה).
עיקר תוי"ט {א} מֵי רְבִיעִית. וְנֻסַּח אַחֵר מֵרְבִיעִית, כְּלִי הַמַּחֲזִיק רְבִיעִית. רַשִׁ"י: {ב} לַיָּדַיִם. דִּתְנַן (חֲגִיגָה פ"ב מ"ה) נוֹטְלִין לַיָּדַיִם לַחֻלִּין וְלַמַּעֲשֵׂר וְלַתְּרוּמָה, וּסְתָם יָדַיִם אֵינָן אֶלָּא שְׁנִיּוֹת וּפוֹסְלִין תְּרוּמָה וְלֹא חֻלִּין, אֲבָל מִשּׁוּם סְרַךְ תְּרוּמָה תִּקְּנוּ אַף לַחֻלִּין, כְּדֵי שֶׁיְּהֵא רָגִיל בִּנְטִילַת יָדַיִם וְיִטְּלֵן לַתְּרוּמָה. גְּמָרָא: {ג} וְכֵן הָא דְּקָאָמַר לְאַרְבָּעָה, דְּמַשְׁמַע וְלֹא לַחֲמִשָּׁה, שֶׁהֲרֵי לֹא נָתְנוּ חֲכָמִים שִׁעוּר רַק לַמַּיִם שֶׁבַּכְּלִי, וְכִי אִיכָּא שִׁעוּר לֹא חָשׁוּ כַּמָּה יַגִּיעַ לְכָל אֶחָד רַק שֶׁיַּגִּיעַ עַד הַפֶּרֶק. הָרַ"שׁ: {ד} וּלְמֵאָה. גֻּזְמָא הִיא, כְּלוֹמַר כָּל זְמַן שֶׁמַּסְפִּיקִין לִשְׁפֹּךְ כָּל אֶחָד שָׁלֹשׁ פְּעָמִים. טוּר: {ה} רַבִּי יוֹסֵי כוּ'. פָּלֵיג אַף בְּרֵישָׁא דְּלִשְׁנַיִם. הָכִי מוּכָח בַּגְּמָרָא: {ו} וּכְשֶׁנְּטָלָן בְּפָחוֹת מֵרְבִיעִית דַּאֲתוּ מִשְּׁיָרֵי טָהֳרָה. דְּאִלּוּ נְטָלָן מֵרְבִיעִית, הַמַּיִם עַצְמָן טְהוֹרִים, כְּתַנָּא קַמָּא דְּרֵישׁ פֶּרֶק ב', וְעַיֵּן שָׁם בְּהָרַ"ב: {ז} דְּכֵיוָן שֶׁלֹּא טִהֲרוּ אֶת הַיָּדַיִם כָּל מַה שֶּׁמּוֹסִיף עֲלֵיהֶם הֲרֵי הוּא מוֹסִיף טֻמְאָה. הָרַ"שׁ: (עיקר תוי"ט).
פרק א - משנה ב
בְּכָל הַכֵּלִים נוֹתְנִין לַיָּדַיִם, אֲפִלּוּ בִכְלֵי גְלָלִים, בִּכְלֵי אֲבָנִים, בִּכְלֵי אֲדָמָה. אֵין נוֹתְנִין לַיָּדַיִם, לֹא בְדָפְנוֹת הַכֵּלִים, וְלֹא בְשׁוּלֵי הַמַּחַץ, וְלֹא בִמְגוּפַת הֶחָבִית. וְלֹא יִתֵּן לַחֲבֵרוֹ בְחָפְנָיו, מִפְּנֵי שֶׁאֵין מְמַלְּאִין וְאֵין מְקַדְּשִׁין וְאֵין מַזִּין מֵי חַטָּאת וְאֵין נוֹתְנִים לַיָּדַיִם אֶלָּא בִכְלִי. וְאֵין מַצִּילִין בְּצָמִיד פָּתִיל אֶלָּא כֵלִים, שֶׁאֵין מַצִּילִין מִיַּד כְּלִי חֶרֶשׂ אֶלָּא כֵלִים:
ר"ע מברטנורה בִּכְלֵי גְלָלִים. כֵּלִים עֲשׂוּיִין מִגִּלְלֵי הַבָּקָר. דְּלָא חֲשִׁיבֵי כֵלִים לְעִנְיַן טֻמְאָה: לֹא בְדָפְנוֹת הַכֵּלִים וְלֹא בְשׁוּלֵי הַמַּחַץ. מִשּׁוּם דְּשִׁבְרֵי כֵלִים נִינְהוּ: וְלֹא בִמְגוּפַת הֶחָבִית. דְּלָאו לְהִשְׁתַּמֵּשׁ בְּתוֹכָהּ עֲבִידָא אֶלָּא כִּסּוּי לֶחָבִית: בְּחָפְנָיו. שֶׁלֹּא יְמַלֵּא חָפְנָיו מַיִם וְיִשְׁפֹּךְ עַל יְדֵי חֲבֵרוֹ: שֶׁאֵין מְמַלְּאִים. מִלּוּי מַיִם חַיִּים לְקַדֵּשׁ בָּהֶן מֵי חַטָּאת שֶׁל אֵפֶר פָּרָה. דִּכְלִי בָּעִינַן, דִּכְתִיב (בְּמִדְבַּר יט) מַיִם חַיִּים אֶל כֶּלִי: וְאֵין מְקַדְּשִׁים. נְתִינַת הָאֵפֶר עַל גַּבֵּי הַמַּיִם: וְאֵין מַזִּין. שֶׁטּוֹבֵל הָאֵזוֹב בִּכְלִי כְּדֵי לְהַזּוֹת: צָמִיד פָּתִיל. שִׁבְרֵי כְּלֵי חֶרֶס שֶׁהִקִּיפָן צָמִיד פָּתִיל וּמֻנָּחִין בְּאֹהֶל הַמֵּת, אֵין מַצִּילִין עַל מַה שֶּׁבְּתוֹכָן: שֶׁאֵין מַצִּילִין. כְּמוֹ וְאֵין מַצִּילִין. וְדֻגְמָתוֹ בְּפֶרֶק קַמָּא דְּבֵיצָה, שֶׁאֵפֶר כִּירָה מוּכָן הוּא. וּפֵרְשׁוּ בַּגְּמָרָא, הָכִי קָאָמַר, וְאֵפֶר כִּירָה מוּכָן הוּא: מִיַּד כְּלִי חֶרֶס. אִם נָפַל שֶׁרֶץ בְּתוֹךְ כְּלִי חֶרֶס, נִטְמָא כָּל מַה שֶּׁבָּאֲוִירוֹ, חוּץ מִכֵּלִים וְאָדָם {ח} שֶׁאֵין מִטַּמְּאִין מֵאֲוִיר כְּלִי חֶרֶס, דִּכְתִיב (וַיִּקְרָא יא) כֹּל אֲשֶׁר בְּתוֹכוֹ יִטְמָא מִכָּל הָאֹכֶל אֲשֶׁר יֵאָכֵל, אֳכָלִין וּמַשְׁקִין מִטַּמְּאִין מֵאֲוִיר כְּלִי חֶרֶס, וְאֵין אָדָם וְכֵלִים מִטַּמְּאִין מֵאֲוִיר כְּלִי חֶרֶס. וְאִם שִׁבְרֵי כֵּלִים נְתוּנִים בְּתַנּוּר שֶׁל חֶרֶס וְשֶׁרֶץ בַּתַּנּוּר, אֵין הַשְּׁבָרִים מַצִּילִין עַל הָאֳכָלִים שֶׁבְּתוֹכָן: (ר"ע מברטנורה).
עיקר תוי"ט {ח} הָרַ"ב הוֹסִיף זֶה אַף עַל פִּי שֶׁלֹּא נִשְׁנָה כֵן, וְגַם בְּתוֹרַת כֹּהֲנִים לֵיתֵיהּ. מִשּׁוּם דְּכָל שֶׁכֵּן הוּא מִכֵּלִים: (עיקר תוי"ט).
פרק א - משנה ג
הַמַּיִם שֶׁנִּפְסְלוּ מִשְּׁתִיַּת הַבְּהֵמָה, בְּכֵלִים, פְּסוּלִים. וּבְקַרְקָעוֹת, כְּשֵׁרִים. נָפַל לְתוֹכָן דְּיוֹ, קוֹמוֹס, וְקַנְקַנְתּוֹם וְנִשְׁתַּנּוּ מַרְאֵיהֶן, פְּסוּלִין {י}. עָשָׂה בָהֶם מְלָאכָה אוֹ שֶׁשָּׁרָה בָהֶן פִּתּוֹ, פְּסוּלִין. שִׁמְעוֹן הַתִּמְנִי אוֹמֵר, אֲפִלּוּ נִתְכַּוֵּן לִשְׁרוֹת בָּזֶה וְנָפַל לַשֵּׁנִי, כְּשֵׁרִים:
ר"ע מברטנורה שֶׁנִּפְסְלוּ מִשְּׁתִיַּת הַבְּהֵמָה. כְּגוֹן מֵחֲמַת סִרְחוֹן. אֲבָל שֶׁנִּפְסְלוּ מֵחֲמַת טִיט, אֲפִלּוּ בְּקַרְקַע פְּסוּלִים: בְּכֵלִים פְּסוּלִים. דְּלֹא תַּקּוּן רַבָּנָן נְטִילָה אֶלָּא בִּרְאוּיִין לִשְׁתִיַּת בְּהֵמָה: בְּקַרְקַע כְּשֵׁרִים. לְהַטְבִּיל הַיָּדַיִם {ט}. דְּהָא מִקְוֶה נִינְהוּ וְכָל גּוּפוֹ טוֹבֵל בָּהֶן, יָדָיו לֹא כָּל שֶׁכֵּן: קוֹמוֹס. גומ"א בְּלַעַ"ז: וְקַנְקַנְתּוֹם. ודריאול"י. וּמַזְהִיר כְּעֵין זְכוּכִית: עָשָׂה בָהֶן מְלָאכָה אוֹ שֶׁשָּׁרָה בָהֶן פִּתּוֹ פְּסוּלִין. מִשּׁוּם דְּבִטְּלָן וְנִשְׁתַּנּוּ מִתּוֹרַת מַיִם: אֲפִלּוּ נִתְכַּוֵּן לִשְׁרוֹת בָּזֶה. בִּתְמִיהָה, וְכִי אֲפִלּוּ נִתְכַּוֵּן לִשְׁרוֹת פִּתּוֹ בְּמָקוֹם אֶחָד וְנָפַל בְּמָקוֹם אַחֵר יִהְיוּ פְּסוּלִים {יא}, וַהֲלֹא לֹא נִתְכַּוֵּן וְלֹא בִּטְּלָם, אֶלָּא וַדַּאי כְּשֵׁרִים הֵם. וְאֵין הֲלָכָה כְּרַבִּי שִׁמְעוֹן הַתִּמְנִי: (ר"ע מברטנורה).
עיקר תוי"ט {ט} לַקֹּדֶשׁ. וְהַהֶפְרֵשׁ שֶׁבֵּין נְטִילַת יָדַיִם וּבֵין טְבִילָה, כִּי נְטִילַת יָדַיִם הוּא בְּמַיִם שְׁאוּבִין, וְהוּא שֶׁיָּבֹאוּ מִכְּלִי בְּכֹחַ נוֹתֵן, אֲבָל שְׁאוּבִין בְּמִקְוֶה לֹא, וְשִׁנּוּי מַרְאֶה פּוֹסֵל, וּבָעִינַן רְבִיעִית לְכָל אֶחָד. וּטְבִילַת יָדַיִם פָּסוּל בִּשְׁאוּבִין, וְצָרִיךְ אַרְבָּעִים סְאָה. הָרַמְבַּ"ם. וְהָרַאֲבַ"ד סְבִירָא לֵיהּ דִּשְׁאוּבִין בְּמִקְוֶה נַמִּי כְּשֵׁרִין לִטְבִילַת יָדַיִם, כֵּיוָן דִּכְשֵׁרִין לְבַעֲלֵי קְרָיִין: {י} פְּסוּלִין. דּוּמְיָא דְּקִדּוּשׁ יָדַיִם מִן הַכִּיּוֹר דִּכְתִיב הָתָם מַיִם יְתֵרָה. בֵּית יוֹסֵף: {יא} דְּתַנָּא קַמָּא סָתַם דְּבָרָיו וְאָמַר שָׁרָה בָּהֶם פִּתּוֹ כוּ', וְאָתָא אִיהוּ וּמִתַּמֵּהַּ וְכִי כוּ'. וּמַהֲרַ"ם כָּתַב, דְּשָׁרָה דְּתַנָּא קַמָּא מַשְׁמַע דְּנִתְכַּוֵּן לִשְׁרוֹת, הָא נָפַל מִיָּדוֹ שֶׁלֹּא בְכַוָּנַת שְׁרִיָּה כָּשֵׁר. הָא נִתְכַּוֵּן לִשְׁרוֹת בָּזֶה וְנָפַל בָּזֶה פָּסוּל. וְאָתָא רַבִּי שִׁמְעוֹן לְמֵימַר אֲפִלּוּ נִתְכַּוֵּן: (עיקר תוי"ט).
פרק א - משנה ד
הֵדִיחַ בָּהֶם אֶת הַכֵּלִים אוֹ שֶׁמִּחָה בָהֶם אֶת הַמִּדּוֹת, פְּסוּלִים. הֵדִיחַ בָּהֶם כֵּלִים מוּדָחִים אוֹ חֲדָשִׁים, כְּשֵׁרִים. רַבִּי יוֹסֵי פוֹסֵל בַּחֲדָשִׁים:
ר"ע מברטנורה אוֹ שֶׁמִּחָה בָהֶן אֶת הַמִּדּוֹת. לַחְלוּחִית שֶׁנִּדְבְּקָה בָּהֶן, וְאֵינָהּ יוֹצְאָה אֶלָּא בְדֹחַק. לְהָכִי תָּנֵי לְשׁוֹן מִחוּי, כְּמוֹ מִחוּי קְרָבָיו דִּתְנַן בִּפְסָחִים פֶּרֶק אֵלּוּ דְּבָרִים [דַּף סח]: פּוֹסֵל בַּחֲדָשִׁים. דְּאַף עַל פִּי שֶׁהֵם נְקִיִּים, אֵין רְגִילוּת לְהִשְׁתַּמֵּשׁ בָּהֶם עַד שֶׁיְּדִיחוּם תְּחִלָּה. וְאֵין הֲלָכָה כְּרַבִּי יוֹסֵי: (ר"ע מברטנורה).
פרק א - משנה ה
הַמַּיִם שֶׁהַנַּחְתּוֹם מַטְבִּיל בָּהֶם אֶת הַגְּלֻסְקִין, פְּסוּלִים. וּכְשֶׁהוּא מֵדִיחַ אֶת יָדָיו בָּהֶן, כְּשֵׁרִים. הַכֹּל כְּשֵׁרִים לִתֵּן לַיָּדַיִם, אֲפִלּוּ חֵרֵשׁ שׁוֹטֶה וְקָטָן. מַנִּיחַ חָבִית בֵּין בִּרְכָּיו וְנוֹטֵל. מַטֶּה חָבִית עַל צִדָּהּ וְנוֹטֵל. וְהַקּוֹף נוֹטֵל לַיָּדַיִם. רַבִּי יוֹסֵי פוֹסֵל בִּשְׁנֵי אֵלּוּ:
ר"ע מברטנורה גְּלֻסְקִין. כִּכְּרוֹת לֶחֶם נָקִי וְטָהוֹר: וְאִם הֵדִיחַ בָּהֶן יָדָיו. וְטָח אֶת הַגְּלֻסְקִין בְּיָדוֹ: כְּשֵׁרִים. הַמַּיִם שֶׁבַּכְּלִי לִנְטִילָה. שֶׁלֹּא נַעֲשֵׂית מְלָאכָה בַּמַּיִם שֶׁבַּכְּלִי, אֶלָּא בַּמַּיִם שֶׁלָּקַח בְּחָפְנָיו: מַנִּיחַ חָבִית בֵּין בִּרְכָּיו. וּבִרְכָּיו מְסַיְּעִין לִשְׁפֹּךְ, וְהַיְנוּ כֹּחַ גַּבְרָא, וּמִשּׁוּם הָכִי לֹא פָּלֵיג רַבִּי יוֹסֵי בְּהָא: וּמַטֶּה חָבִית עַל צִדָּהּ. וַאֲפִלּוּ הָלַךְ וְיָשַׁב לוֹ אַחַר כָּךְ וְהֶחָבִית שׁוֹפֶכֶת מַיִם כָּל הַיּוֹם כֻּלּוֹ, מֵחֲמַת הַטָּיָתוֹ הוּא, וַחֲשִׁיב כֹּחַ גַּבְרָא: וְהַקּוֹף. חַיָּה שֶׁשְּׁמָהּ מונ"א בְּלַעַ"ז. וְיֵשׁ לָהּ יָדַיִם כִּידֵי אָדָם: נוֹטֵל לַיָּדַיִם. דְּכֹחַ נוֹתֵן בָּעִינַן, כֹּחַ אָדָם לֹא בָּעִינַן: רַבִּי יוֹסֵי פוֹסֵל בִּשְׁנֵי אֵלּוּ. בְּקוֹף, וּבְמַטֶּה חָבִית עַל צִדָּהּ. בְּקוֹף, מִשּׁוּם דְּבָעִינַן כֹּחַ אָדָם וְלֵיכָּא. וּמַטֶּה חָבִית עַל צִדָּהּ, לָאו כֹּחַ גַּבְרָא חֲשִׁיב לֵיהּ. וְאֵין הֲלָכָה כְּרַבִּי יוֹסֵי: (ר"ע מברטנורה).
פרק ב
פרק ב - משנה א
נָטַל לְיָדוֹ אַחַת {א} מִשְּׁטִיפָה אַחַת, יָדוֹ טְהוֹרָה. לִשְׁתֵּי יָדָיו מִשְּׁטִיפָה אַחַת, רַבִּי מֵאִיר מְטַמֵּא, עַד שֶׁיִּטֹּל מֵרְבִיעִית. נָפַל כִּכָּר שֶׁל תְּרוּמָה, טָהוֹר. רַבִּי יוֹסֵי מְטַמֵּא:
ר"ע מברטנורה נָטַל יָדוֹ אַחַת מִשְּׁטִיפָה אַחַת. קָא קָרֵי שְׁטִיפָה אַחַת כָּל זְמַן שֶׁלֹּא נָטַל כִּי אִם פַּעַם אַחַת עַד הַפֶּרֶק. וּבְיָדוֹ אַחַת הוּא דְּסַגִּי בְּפַעַם אַחַת {ב}, אַף עַל גַּב דְּאֵין בַּכְּלִי רְבִיעִית אֶלָּא דַּאֲתוּ מִשְּׁיָרֵי טָהֳרָה. אֲבָל לִשְׁתֵּי יָדָיו, אַף עַל גַּב דַּאֲתוּ מִשְּׁיָרֵי טָהֳרָה, לֹא מַהֲנֵי עַד שֶׁיִּטֹּל שְׁתֵּי פְּעָמִים. רִאשׁוֹנִים עַד הַפֶּרֶק, וּשְׁנִיִּים עַד הַפֶּרֶק. וְרַמְבַּ"ם מְפָרֵשׁ, מִשְּׁטִיפָה אַחַת, מִשְּׁפִיכָה אַחַת. וּכְשֶׁנּוֹטֵל שְׁתֵּי יָדָיו בִּשְׁפִיכָה אַחַת, הַמַּיִם מִטַּמְּאִים בְּיָדוֹ אַחַת, וְנִמְצָא רוֹחֵץ הַשְּׁנִיָּה בַּמַּיִם שֶׁנִּטְמָא, וְלֹא טָהֲרוּ יָדָיו עַד שֶׁיִּטֹּל מַיִם שְׁנִיִּים מֵרְבִיעִית {ג}. אֲבָל כְּשֶׁנּוֹטֵל יָדוֹ אַחַת בִּלְבַד, בִּשְׁפִיכָה אַחַת, נִטְהֲרָה יָדוֹ. וּכְשֶׁנּוֹטֵל מַיִם שְׁנִיִּים לְטַהֵר הַמַּיִם שֶׁעַל יָדוֹ, סַגִּי בְּפָחוֹת מֵרְבִיעִית. וְאֵין הֲלָכָה כְּרַבִּי מֵאִיר: נָפַל כִּכָּר שֶׁל תְּרוּמָה. הֵיכָא דְּנָטַל אֶת הָרִאשׁוֹנִים מֵרְבִיעִית {ד}, וְנָפַל עֲלֵיהֶם כִּכָּר שֶׁל תְּרוּמָה, אוֹ נָגַע בְּכִכָּר שֶׁל תְּרוּמָה עִם הַמַּיִם שֶׁבְּיָדוֹ קֹדֶם שֶׁיְּנַגְּבֵם, אוֹ קֹדֶם שֶׁיִּשְׁפֹּךְ עֲלֵיהֶן מַיִם שְׁנִיִּים: טָהוֹר. דְּכִי הֵיכִי דְּמַהֲנוּ לְטַהֵר יָדָיו, מַהֲנוּ נַמִּי לְטַהֵר עַצְמָן: רַבִּי יוֹסֵי מְטַמֵּא. דְּסָבַר לְטַהֵר יָדָיו מַהֲנוּ, אֲבָל אִינְהוּ גּוּפַיְהוּ טְמֵאִים: (ר"ע מברטנורה).
עיקר תוי"ט {א} אַחַת. נִתְבָּאֵר בַּחֲגִיגָה כְּשֶׁנִּטְמְאָה יָדוֹ אַחַת, לֹא תִּטַּמֵּא הַשְּׁנִיָּה, וְכֵן כְּשֶׁנִּטְמְאוּ שְׁנֵיהֶם מְטַהֲרָן אַחַת אַחַת. וְכָל זֶה לַתְּרוּמָה וְלֹא לַקֹּדֶשׁ. הָרַמְבַּ"ם: {ב} וְהוּא שֶׁאוֹתָהּ הַשְּׁטִיפָה מְרֻבָּה כִּשְׁתַּיִם. תּוֹסָפוֹת: {ג} לְשִׁיטָתֵיהּ בְּרֵישׁ פֶּרֶק קַמָּא, דְּנוֹתְנִים לַיָּדַיִם, אַמַּיִם שְׁנִיִּים קָאֵי: {ד} הַיְנוּ לַפֵּרוּשׁ הָרִאשׁוֹן. אֲבָל לְהָרַמְבַּ"ם, מְפֹרָשׁ בְּנֻסְחַת אֶרֶץ יִשְׂרָאֵל דְּקָאֵי אַמַּיִם שְׁנִיִּים, שֶׁאִם נָפַל כִּכָּר שֶׁל תְּרוּמָה בְּאֵלּוּ מַיִם שְׁנִיִּים, טָהוֹר לְתַנָּא קַמָּא כְּמוֹ בְּמַיִם שְׁנִיִּים דְּעָלְמָא. וְרַבִּי יוֹסֵי אוֹמֵר שֶׁמְּטַמְּאִין כִּכָּר שֶׁל תְּרוּמָה כְּמוֹ מַיִם רִאשׁוֹנִים שֶׁהֵם תְּחִלָּה, הוֹאִיל וּמַיִם רִאשׁוֹנִים הָיוּ שְׁטִיפָה אַחַת לִשְׁתֵּי הַיָּדַיִם: (עיקר תוי"ט).
פרק ב - משנה ב
נָטַל אֶת הָרִאשׁוֹנִים לְמָקוֹם אֶחָד, וְאֶת הַשְּׁנִיִּים לְמָקוֹם אַחֵר, וְנָפַל כִּכָּר שֶׁל תְּרוּמָה {ז} עַל הָרִאשׁוֹנִים, טָמֵא, וְעַל הַשְּׁנִיִּים, טָהוֹר. נָטַל אֶת הָרִאשׁוֹנִים וְאֶת הַשְּׁנִיִּים לְמָקוֹם אֶחָד, וְנָפַל כִּכָּר שֶׁל תְּרוּמָה, טָמֵא. נָטַל אֶת הָרִאשׁוֹנִים וְנִמְצָא עַל יָדָיו קֵיסָם אוֹ צְרוֹר, יָדָיו טְמֵאוֹת, שֶׁאֵין הַמַּיִם הָאַחֲרוֹנִים מְטַהֲרִים אֶלָּא הַמַּיִם שֶׁעַל גַּבֵּי הַיָּד. רַבָּן שִׁמְעוֹן בֶּן גַּמְלִיאֵל אוֹמֵר, כֹּל שֶׁהוּא מִבְּרִיַּת הַמַּיִם, טָהוֹר:
ר"ע מברטנורה נָטַל אֶת הָרִאשׁוֹנִים לְמָקוֹם אֶחָד. שֶׁנָּטַל אֶת הָרִאשׁוֹנִים בְּפָחוֹת מֵרְבִיעִית {ה}, כְּגוֹן דַּאֲתוּ מִשְּׁיָרֵי טָהֳרָה {ו}, וְצָרִיךְ לִטֹּל אֶת הַשְּׁנִיִּים. וְנָטַל אֶת הָרִאשׁוֹנִים בְּזָוִית זוֹ, וּשְׁנִיִּים בְּזָוִית אַחֶרֶת: וְנָפַל כִּכָּר שֶׁל תְּרוּמָה. לַמָּקוֹם שֶׁנָּפְלוּ רִאשׁוֹנִים: טָמֵא. הַכִּכָּר. וְהוּא הַדִּין אִם נָגַע הַכִּכָּר בְּמַיִם רִאשׁוֹנִים שֶׁעַל יָדָיו, שֶׁהַכִּכָּר טָמֵא: עַל הַשְּׁנִיִּים טָהוֹר. דִּשְׁנִיִּים טְהוֹרִים הֵן. אֲבָל נָטַל רִאשׁוֹנִים וּשְׁנִיִּים לְמָקוֹם אֶחָד וְנָפַל כִּכָּר שֶׁל תְּרוּמָה עַל הַמַּיִם, טָמֵא, כִּדְקָתָנֵי סֵיפָא שֶׁאֵין הַשְּׁנִיִּים מְטַהֲרִים אֶלָּא מַיִם שֶׁעַל גַּבֵּי הַיָּד, כְּלוֹמַר הָרִאשׁוֹנִים שֶׁעַל גַּבֵּי יָדָיו, הַשְּׁנִיִּים מְטַהֲרִים, אֲבָל הָרִאשׁוֹנִים שֶׁנָּפְלוּ לָאָרֶץ, אֵין הַשְּׁנִיִּים מְטַהֲרִים: וְנִמְצָא עַל יָדָיו קֵיסָם אוֹ צְרוֹר. אַף עַל פִּי שֶׁהֵן רְפוּיִין וְלֹא חָיְצֵי, שֶׁהַמַּיִם בָּאִים בָּהֶם: יָדָיו טְמֵאוֹת. אַף עַל פִּי שֶׁנָּתַן בָּהֶן אֶת הַשְּׁנִיִּים. מִשּׁוּם דְּמַיִם שֶׁעַל הַצְּרוֹר נִטְמְאוּ מֵחֲמַת יָדָיו, וְאֵין הַמַּיִם הַשְּׁנִיִּים מְטַהֲרִים אֶלָּא מַיִם שֶׁעַל גַּבֵּי הַיָּד, וְלֹא מַיִם שֶׁעַל גַּבֵּי צְרוֹר וְקֵיסָם {ח}. פֵּרוּשׁ אַחֵר, וְנִמְצָא עַל יָדָיו קֵיסָם אוֹ צְרוֹר, וְכָל דָּבָר הַחוֹצֵץ {ט} בִּנְטִילַת יָדַיִם, אַף עַל פִּי שֶׁנָּתַן עַל יָדָיו מַיִם שְׁנִיִּים, טְמֵאוֹת הַיָּדַיִם, וְלֹא טָהֲרוּ מֵחֲמַת הַמַּיִם שְׁנִיִּים, שֶׁאֵין הַמַּיִם הַשְּׁנִיִּים מְטַהֲרִים אֶלָּא הַמַּיִם שֶׁעַל גַּבֵּי הַיָּד, לֹא הַיָּדַיִם עַצְמָן {י}: כֹּל שֶׁהוּא מִבְּרִיַּת הַמַּיִם טָהוֹר. כְּגוֹן יַבְחוּשִׁים וְיַתּוּשִׁים הַגְּדֵלִים בַּמַּיִם, אִם נָפְלוּ עַל הַיָּדַיִם בִּשְׁעַת נְטִילָה, אֵינָם חוֹצְצִים, הוֹאִיל וְהֵן מִבְּרִיַּת הַמַּיִם. וְאֵין הֲלָכָה כְּרַבָּן שִׁמְעוֹן בֶּן גַּמְלִיאֵל: (ר"ע מברטנורה).
עיקר תוי"ט {ה} דְּאִלּוּ מֵרְבִיעִית, הָא סְבִירָא לֵיהּ לְתַנָּא קַמָּא דְּרַבִּי יוֹסֵי דְּהַמַּיִם גַּם כֵּן נִטְהֲרוּ. וַהֲלָכָה כְּוָתֵיהּ: {ו} קָשֶׁה, דְּזֶה אֵינוֹ אֶלָּא לְרַבִּי מֵאִיר דְּמַצְרִיךְ מַיִם שְׁנִיִּים אַף לְדַאֲתוּ מִשְּׁיָרֵי טָהֳרָה כְּשֶׁנָּטַל שְׁתֵּי יָדָיו, וּכְבָר כָּתַב דְּאֵין הֲלָכָה כְּמוֹתוֹ. וְיֵשׁ לוֹמַר, דְּמַה שֶּׁכָּתַב אֵין הֲלָכָה כְּרַבִּי מֵאִיר הַיְנוּ לְהָרַמְבַּ"ם, אֲבָל לַפֵּרוּשׁ הָרִאשׁוֹן, הֲלָכָה כְּרַבִּי מֵאִיר. וְכֵן כָּתַב הָרַ"שׁ בְּהֶדְיָא. וְתֵדַע, דְּהָא לְהָרַמְבַּ"ם לֹא אָמְרוּ פָּחוֹת מֵרְבִיעִית אֶלָּא בְּמַיִם שְׁנִיִּים: {ז} תְּרוּמָה. מִזֶּה מוֹכִיחַ הָרַמְבַּ"ם דְּלֹא הִצְרִיכוּ מַיִם שְׁנִיִּים אֶלָּא לִתְרוּמָה, אֲבָל לְחֻלִּין אַף בָּרִאשׁוֹנָה נִטְהֲרוּ הַיָּדַיִם [וּמִמֵּילָא דְּהוּא הַדִּין הַמַּיִם], וְכִי נָפַל עֲלֵיהֶן כִּכָּר שֶׁל חֻלִּין, טָהוֹר. וּשְׁאָר הַפּוֹסְקִים מַצְרִיכִים אַף לְחֻלִּין מַיִם שְׁנִיִּים. וּמִדְּנָקַט בְּמַתְנִיתִין תְּרוּמָה, נִרְאֶה לִי דְּאַף דִּלְדִבְרֵיהֶם טָהוֹר הַכִּכָּר, דְּכֵיוָן דִּנְטִילַת יָדַיִם לְחֻלִּין רַק מִשּׁוּם סְרַךְ תְּרוּמָה הוּא, הֵקֵלּוּ לְעִנְיַן טֻמְאָה, דְּהֵם אָמְרוּ וְהֵם אָמְרוּ. וּמֵהַאי טַעֲמָא נִרְאֶה לִי דְּלֹא קָשֶׁה אֵיךְ הַשְּׁנִיִּים טְהוֹרִים, הָא הָרִאשׁוֹנִים טְמֵאִים וִיטַמְּאוּ הַיָּדַיִם וְהַיָּדַיִם שְׁנִיִּים, דְּהֵם אָמְרוּ כוּ'. וְעַיֵּן תּוֹסְפוֹת יוֹם טוֹב: {ח} שֶׁנִּטְמְאוּ מֵחֲמַת יָדָיו וְחוֹזְרִין וּמְטַמְּאִין אֶת הַיָּד. בֵּית יוֹסֵף: {ט} וְכָל דָּבָר הַחוֹצֵץ בַּגּוּף, חוֹצֵץ בַּיָּדַיִם לְחֻלִּין. גְּמָרָא: {י} וַאֲפִלּוּ לַפֵּרוּשׁ הָרִאשׁוֹן שֶׁל הָרַ"ב בְּרֵישׁ פִּרְקִין, יֵשׁ לוֹמַר דְּלֹא מַצְרִיךְ שְׁתֵּי פְּעָמִים אֶלָּא לְטַהֵר הַמַּיִם לְעִנְיַן טֻמְאַת כִּכָּר. אֲבָל הַיָּדַיִם נִטְהֲרוּ בְּפַעַם אַחַת כְּשֶׁאֵין דָּבָר חוֹצֵץ: (עיקר תוי"ט).
פרק ב - משנה ג
הַיָּדַיִם מִטַּמְּאוֹת וּמִטַּהֲרוֹת עַד הַפֶּרֶק. כֵּיצַד. נָטַל אֶת הָרִאשׁוֹנִים עַד הַפֶּרֶק, וְאֶת הַשְּׁנִיִּים חוּץ לַפֶּרֶק, וְחָזְרוּ לַיָּד, טְהוֹרָה. נָטַל אֶת הָרִאשׁוֹנִים וְאֶת הַשְּׁנִיִּים חוּץ לַפֶּרֶק וְחָזְרוּ לַיָּד, טְמֵאָה. נָטַל אֶת הָרִאשׁוֹנִים לְיָדוֹ אַחַת וְנִמְלַךְ וְנָטַל אֶת הַשְּׁנִיִּים לִשְׁתֵּי יָדָיו, טְמֵאוֹת. נָטַל אֶת הָרִאשׁוֹנִים לִשְׁתֵּי יָדָיו וְנִמְלַךְ וְנָטַל אֶת הַשְּׁנִיִּים לְיָדוֹ אַחַת, יָדוֹ טְהוֹרָה. נָטַל לְיָדוֹ אַחַת וְשִׁפְשְׁפָהּ בַּחֲבֶרְתָּהּ, טְמֵאָה. בְּרֹאשׁוֹ אוֹ בַכֹּתֶל, טְהוֹרָה. נוֹטְלִין אַרְבָּעָה וַחֲמִשָּׁה זֶה בְצַד זֶה אוֹ זֶה עַל גַּבֵּי זֶה, וּבִלְבַד שֶׁיְּרַפּוּ שֶׁיָּבֹאוּ בָהֶם הַמָּיִם:
ר"ע מברטנורה חָזְרוּ לַיָּד טְהוֹרָה. דְּכֵיוָן דְּרִאשׁוֹנִים לֹא יָצְאוּ חוּץ לַפֶּרֶק, לֹא נִטְמְאוּ הַשְּׁנִיִּים בִּיצִיאָתָן חוּץ לַפֶּרֶק. אֲבָל כְּשֶׁיָּצְאוּ רִאשׁוֹנִים וּשְׁנִיִּים חוּץ לַפֶּרֶק וְחָזְרוּ לַיָּד, טְמֵאָה, לְפִי שֶׁנִּטְמְאוּ הַשְּׁנִיִּים בָּרִאשׁוֹנִים שֶׁחוּץ לַפֶּרֶק, שֶׁאֵין הַשְּׁנִיִּים מְטַהֲרִים הָרִאשׁוֹנִים [מֵהַיּוֹצְאִים] חוּץ לַפֶּרֶק, אֶלָּא עַד הַפֶּרֶק בִּלְבַד הֵן מְטַהֲרִין {יא}: נָטַל אֶת הָרִאשׁוֹנִים. לְיָדוֹ אַחַת, שֶׁנָּטַל בְּמַיִם רִאשׁוֹנִים כָּל יָד וְיָד בִּפְנֵי עַצְמָהּ, וְאַחַר כָּךְ צֵרֵף שְׁתֵּי יָדָיו לִשְׁפֹּךְ עֲלֵיהֶם מַיִם שְׁנִיִּים, יָדָיו טְמֵאוֹת. דִּכְשֶׁצֵּרֵף יָדָיו, נִטְמְאוּ יָדָיו בִּנְגִיעָתָן זוֹ בָּזוֹ, דְּמַיִם שֶׁעַל גַּב זוֹ מְטַמְּאִים מַיִם שֶׁעַל גַּבֵּי חֲבֶרְתָּהּ {יב}, כְּמוֹ שֶׁהָיוּ מְטַמְּאִים כִּכָּר שֶׁל תְּרוּמָה, וְנִטְמְאוּ הַיָּדַיִם מֵחֲמַת מַשְׁקִין טְמֵאִים. וּכְשֶׁנָּטַל אֶת הַשְּׁנִיִּים, לֹא טִהֲרוּ אֶת הָרִאשׁוֹנִים, כֵּיוָן שֶׁנִּטְמְאוּ מֵחֲמַת מַיִם שֶׁל חֲבֶרְתָּהּ, אֶלָּא אַדְּרַבָּא גַּם הַשְּׁנִיִּים נִטְמְאוּ בָהֶן. וְדַוְקָא כְּשֶׁנָּטַל אֶת הָרִאשׁוֹנִים זוֹ לְעַצְמָהּ וְזוֹ לְעַצְמָהּ. אֲבָל אִם נָטַל אֶת הָרִאשׁוֹנִים לִשְׁתֵּי יָדָיו כְּאַחַת, נֶחֱשָׁבוֹת שְׁתֵּי יָדַיִם כְּיָד אַחַת וְאֵין מְטַמְּאוֹת זוֹ בָּזוֹ. כָּךְ מָצָאתִי פֵּרוּשׁ מִשְׁנָה זוֹ בְּפֵרוּשֵׁי רַבּוֹתַי. וְרַמְבַּ"ם פֵּרֵשׁ, נָטַל אֶת הָרִאשׁוֹנִים לְיָדוֹ אַחַת, שֶׁנָּתַן מַיִם רִאשׁוֹנִים עַל גַּבֵּי יָד אַחַת בִּלְבַד, וְאַחַר כָּךְ צֵרֵף שְׁתֵּיהֶן לִשְׁפֹּךְ עֲלֵיהֶן מַיִם שְׁנִיִּים, יָדָיו טְמֵאוֹת. שֶׁהַמַּיִם שְׁנִיִּים מִטַּמְּאִין בְּאוֹתָהּ הַיָּד שֶׁלֹּא נִטְהֲרָה, וְחוֹזְרִים וּמְטַמְּאִים הַיָּד הַטְּהוֹרָה: וְשִׁפְשְׁפָהּ בַּחֲבֶרְתָּהּ. שֶׁלֹּא נְטָלָהּ. נִטְמְאוּ הַמַּיִם שֶׁעָלֶיהָ מֵחֲמַת חֲבֶרְתָּהּ דְּלֹא נְטָלָהּ, וְחוֹזְרִים וּמְטַמְּאִין אֶת הַיָּד שֶׁנָּטַל: בְּרֹאשׁוֹ אוֹ בַכֹּתֶל. אִם שִׁפְשְׁפָהּ בְּרֹאשׁוֹ אוֹ בַּכֹּתֶל כְּדֵי לְנַגְּבָהּ: טְהוֹרָה. וְאִם לְאַחַר שֶׁשִּׁפְשֵׁף חָזַר וְנָגַע בְּאוֹתָן הַמַּיִם שֶׁבָּאוּ מִיָּדוֹ לְרֹאשׁוֹ אוֹ לַכֹּתֶל, טְמֵאָה. שֶׁאוֹתָן מַיִם טְמֵאִין הֵן וְחוֹזְרִים וּמְטַמְּאִים הַיָּד שֶׁנָּגְעָה בָּהֶן. אַף עַל גַּב דְּכָל כַּמָּה דְּלֹא שִׁפְשֵׁף לֹא (מִטַּמְּאִים) [מְטַהֲרִין] בְּשִׁפְשׁוּף, כִּי שִׁפְשֵׁף וְחָזַר וְנָגַע, גָּרַע טְפֵי: נוֹטְלִים אַרְבָּעָה וַחֲמִשָּׁה זֶה בְצַד זֶה. וְאֵין חוֹשְׁשִׁים מִשּׁוּם אַרְבָּעָה דְּבָרִים, מִשּׁוּם שֶׁמָּא נִטְמְאוּ כְּשֶׁנָּפְלוּ מִיַּד זֶה לְיַד זֶה {יג}, וְשֶׁמָּא יֵשׁ לָהֶם דִּין מַיִם שֶׁנַּעֲשָׂה בָהֶם מְלָאכָה, וּמִשּׁוּם שֶׁמָּא לֹא נָטְלוּ מִן הַכְּלִי, וּמִשּׁוּם שֶׁמָּא לֹא נָטְלוּ מִן הָרְבִיעִית {יד}: וּבִלְבַד שֶׁיְּרַפּוּ. יְדֵיהֶם שֶׁלֹּא תִּהְיֶה שָׁם חֲצִיצָה: (ר"ע מברטנורה).
עיקר תוי"ט {יא} בֵּאוּר הָעִנְיָן, שֶׁאֵין הַיָּדַיִם מְטַמְּאִין מַשְׁקִין אֶלָּא עַד הַפֶּרֶק. וְכֵן אֵין מַיִם שְׁנִיִּים מְטַהֲרִים הָרִאשׁוֹנִים אֶלָּא בְּעוֹדָן בְּתוֹךְ הַפֶּרֶק. וְחוּץ לַפֶּרֶק דְּרֵישָׁא וְסֵיפָא, הוּא שֶׁהָיוּ בְּתוֹךְ הַפֶּרֶק וְיָצְאוּ אַחַר כָּךְ חוּץ לַפֶּרֶק. בֵּית יוֹסֵף: {יב} וְגַם אֶת הַיָּד. הָרֹא"שׁ: {יג} לְפִי שֶׁהֵם כֻּלָּם בְּמַדְרֵגַת יָד אַחַת אָנוּ חוֹשְׁבִים אוֹתָם. הָרַמְבַּ"ם: {יד} דְּאִם הָיָה חֲצִי לֹג לַחֲמִשָּׁה וּכְשֶׁהַשַּׁמָּשׁ שׁוֹפֵךְ מַיִם עַל יְדֵיהֶם וְנִשְׁאַר בַּכְּלִי רְבִיעִית לַשְּׁנַיִם הָאַחֲרוֹנִים, מַהֲנֵי נְטִילָה, וּסְפֵק יָדַיִם טְהוֹרוֹת. הָרַ"שׁ: (עיקר תוי"ט).
פרק ב - משנה ד
סָפֵק נַעֲשָׂה בָהֶם מְלָאכָה סָפֵק לֹא נַעֲשָׂה בָהֶם מְלָאכָה, סָפֵק יֵשׁ בָּהֶם כַּשִּׁעוּר סָפֵק שֶׁאֵין בָּהֶם כַּשִּׁעוּר, סָפֵק טְמֵאִים סָפֵק טְהוֹרִין, סְפֵקָן טָהוֹר, מִפְּנֵי שֶׁאָמְרוּ, סְפֵק הַיָּדַיִם לִטָּמֵא וּלְטַמֵּא וְלִטָּהֵר, טָהוֹר. רַבִּי יוֹסֵי אוֹמֵר, לִטָּהֵר, טָמֵא. כֵּיצַד. הָיוּ יָדָיו טְהוֹרוֹת וּלְפָנָיו שְׁנֵי כִכָּרִים {טו} טְמֵאִים, סָפֵק נָגַע סָפֵק לֹא נָגַע, הָיוּ יָדָיו טְמֵאוֹת וּלְפָנָיו שְׁנֵי כִכָּרִים טְהוֹרִים, סָפֵק נָגַע סָפֵק לֹא נָגַע. הָיוּ יָדָיו אַחַת טְמֵאָה וְאַחַת טְהוֹרָה וּלְפָנָיו שְׁנֵי כִכָּרִים טְהוֹרִים, נָגַע בְּאַחַד מֵהֶם, סָפֵק בַּטְּמֵאָה נָגַע סָפֵק בַּטְּהוֹרָה נָגַע. הָיוּ יָדָיו טְהוֹרוֹת וּלְפָנָיו שְׁנֵי כִכָּרִים, אֶחָד טָמֵא וְאֶחָד טָהוֹר, נָגַע בְּאַחַד מֵהֶן, סָפֵק בַּטָּמֵא נָגַע סָפֵק בַּטָּהוֹר נָגַע. הָיוּ יָדָיו אַחַת טְמֵאָה וְאַחַת טְהוֹרָה וּלְפָנָיו שְׁנֵי כִכָּרִים אֶחָד טָמֵא וְאֶחָד טָהוֹר, נָגַע בִּשְׁתֵּיהֶן, סָפֵק טְמֵאָה בַטָּמֵא וּטְהוֹרָה בַטָּהוֹר, אוֹ טְהוֹרָה בַטָּמֵא וּטְמֵאָה בַטָּהוֹר, הַיָּדַיִם כְּמוֹ שֶׁהָיוּ וְהַכִּכָּרִים כְּמוֹת שֶׁהָיוּ:
ר"ע מברטנורה סָפֵק נַעֲשָׂה בָהֶן מְלָאכָה. דִּמְלָאכָה פּוֹסֶלֶת מַיִם לִנְטִילָה, כְּדִתְנַן בְּפֶרֶק קַמָּא: טְמֵאִים. פְּסוּלִים לִנְטִילָה: סְפֵקָן טָהוֹר. אֲפִלּוּ יֵשׁ בַּמַּיִם שֶׁנָּטַל כָּל הָנָךְ סְפֵקוֹת. וְהַיְנוּ סָפֵק לִטָּהֵר דִּפְלִיגֵי בְּסֵיפָא רַבָּנָן וְרַבִּי יוֹסֵי. וְאֵין הֲלָכָה כְּרַבִּי יוֹסֵי: סְפֵק יָדַיִם לִטַּמֵא וּלְטַמֵּא. לְקַמָּן בְּאִידָךְ בָּבָא מְפָרֵשׁ לָהּ: שְׁנֵי כִכָּרִים טְמֵאִים. דָּאֳכָלִים טְמֵאִים מְטַמְּאִים אֶת הַיָּדַיִם, כְּדִתְנַן לְקַמָּן בְּפֶרֶק ג' [מִשְׁנָה ב'], כָּל הַפּוֹסֵל אֶת הַתְּרוּמָה מְטַמֵּא אֶת הַיָּדַיִם לִהְיוֹת שְׁנִיּוֹת: שְׁנֵי כִכָּרִים טְהוֹרִים. בְּשֶׁל תְּרוּמָה אַיְרֵי. שֶׁהַיָּדַיִם פּוֹסְלוֹת אֶת הַתְּרוּמָה: הַיָּדַיִם כְּמוֹ שֶׁהָיוּ וְהַכִּכָּרִים כְּמוֹת שֶׁהָיוּ. הַטָּמֵא בְּטֻמְאָתוֹ וְהַטָּהוֹר בְּטָהֳרָתוֹ: (ר"ע מברטנורה).
עיקר תוי"ט {טו} שְׁנֵי כוּ'. מִשּׁוּם בָּבָא דְּיָדָיו אַחַת כוּ', נָקַט בְּכֻלְּהוּ שְׁנֵי כִּכָּרוֹת, אַף עַל גַּב דִּבְחַד הָוֵי מָצֵי לְאַשְׁמְעִינַן: (עיקר תוי"ט).
פרק ג
פרק ג - משנה א
הַמַּכְנִיס יָדָיו לְבַיִת הַמְנֻגָּע {א}, יָדָיו תְּחִלּוֹת, דִּבְרֵי רַבִּי עֲקִיבָא. וַחֲכָמִים אוֹמְרִים, יָדָיו שְׁנִיּוֹת. כֹּל הַמְטַמֵּא בְגָדִים בִּשְׁעַת מַגָּעוֹ, מְטַמֵּא אֶת הַיָּדַיִם לִהְיוֹת תְּחִלּוֹת, דִּבְרֵי רַבִּי עֲקִיבָא. וַחֲכָמִים אוֹמְרִים, לִהְיוֹת שְׁנִיּוֹת. אָמְרוּ לוֹ לְרַבִּי עֲקִיבָא, הֵיכָן מָצִינוּ שֶׁהַיָּדַיִם תְּחִלָּה בְכָל מָקוֹם. אָמַר לָהֶם, וְכִי הֵיאַךְ אֶפְשָׁר לָהֶן לִהְיוֹת תְּחִלָּה אֶלָּא אִם כֵּן נִטְמָא גוּפוֹ, חוּץ מִזֶּה. הָאֳכָלִין וְהַכֵּלִים שֶׁנִּטְמְאוּ בְמַשְׁקִין, מְטַמְּאִין אֶת הַיָּדַיִם לִהְיוֹת שְׁנִיּוֹת, דִּבְרֵי רַבִּי יְהוֹשֻׁעַ. וַחֲכָמִים אוֹמְרִים, אֶת שֶׁנִּטְמָא בְאַב הַטֻּמְאָה, מְטַמֵּא אֶת הַיָּדַיִם. בִּוְלַד הַטֻּמְאָה, אֵינוֹ מְטַמֵּא אֶת הַיָּדַיִם. אָמַר רַבָּן שִׁמְעוֹן בֶּן גַּמְלִיאֵל, מַעֲשֶׂה בְאִשָּׁה אַחַת שֶׁבָּאָת לִפְנֵי אַבָּא, אָמְרָה לוֹ, נִכְנְסוּ יָדַי לַאֲוִיר כְּלִי חֶרֶשׂ. אָמַר לָהּ, בִּתִּי, וּבַמֶּה הָיְתָה טֻמְאָתָהּ, וְלֹא שָׁמַעְתִּי מָה אָמְרָה לוֹ. אָמְרוּ חֲכָמִים, מְבֹאָר {ד} הַדָּבָר. אֶת שֶׁנִּטְמָא בְאַב הַטֻּמְאָה, מְטַמֵּא אֶת הַיָּדַיִם. בִּוְלַד הַטֻּמְאָה, אֵינוֹ מְטַמֵּא אֶת הַיָּדָיִם:
ר"ע מברטנורה הַמַּכְנִיס יָדָיו לְבַיִת הַמְנֻגָּע יָדָיו תְּחִלּוֹת. פּוֹסֵל אֶחָד בְּחֻלִּין, דְּרִאשׁוֹן עוֹשֶׂה שֵׁנִי בְּחֻלִּין. וּמְטַמֵּא אֶחָד וּפוֹסֵל אֶחָד בַּתְּרוּמָה. וּמְטַמֵּא שְׁנַיִם וּפוֹסֵל אֶחָד בַּקֹּדֶשׁ: כֹּל הַמְטַמֵּא בְגָדִים בִּשְׁעַת מַגָּעוֹ. כְּגוֹן זוֹבוֹ שֶׁל זָב וְרֻקּוֹ, וְכָל הָנֵי דִּתְנַן בְּפֶרֶק בַּתְרָא דְּזָבִים, שֶׁהַנּוֹגֵעַ בָּהֶן מְטַמֵּא בְּגָדִים בִּשְׁעַת מַגָּעוֹ: וְכִי הֵיאַךְ אֶפְשָׁר לָהֶם לִהְיוֹת תְּחִלָּה. שֶׁאֵין רָאוּי לִהְיוֹת תְּחִלָּה {ב} אֶלָּא הַנּוֹגֵעַ בְּאַב הַטֻּמְאָה. וְאִם נָגַע בְּיָדָיו בְּאַב הַטֻּמְאָה, נִטְמָא כָּל גּוּפוֹ. הִלְכָּךְ אֵין בְּיָדִי לִמְצֹא [לָכֶם] יָדַיִם תְּחִלָּה, חוּץ מֵהַמַּכְנִיס יָדָיו לְבַיִת הַמְנֻגָּע, שֶׁאִם הִכְנִיס יָדָיו לֹא נִטְמָא כֻּלּוֹ. וְהַמְטַמֵּא בְּגָדִים בִּשְׁעַת מַגָּעוֹ, שֶׁאַף עַל פִּי שֶׁהוּא חָשׁוּב אַב הַטֻּמְאָה לְטַמֵּא בְּגָדִים וְלַעֲשׂוֹת רִאשׁוֹן וְשֵׁנִי, אֵינוֹ חָשׁוּב אַב הַטֻּמְאָה לְטַמֵּא אָדָם, אֲבָל מְטַמֵּא אֶת הַיָּדַיִם שֶׁנָּגְעוּ בוֹ לִהְיוֹת תְּחִלּוֹת. וְאֵין הֲלָכָה כְּרַבִּי עֲקִיבָא: אֶת שֶׁנִּטְמָא בְאַב הַטֻּמְאָה. כְּלוֹמַר, אֳכָלִים וְכֵלִים שֶׁנִּטְמְאוּ בְּאַב הַטֻּמְאָה: מְטַמְּאִין אֶת הַיָּדַיִם. וְלֹא אֳכָלִים וְכֵלִים שֶׁנִּטְמְאוּ בְּמַשְׁקִין {ג}. דְּאֵין שֵׁנִי עוֹשֶׂה שֵׁנִי. וַהֲלָכָה כַּחֲכָמִים: בַּמֶּה הָיְתָה הַטֻּמְאָה. שֶׁל תַּנּוּר, בְּאַב הַטֻּמְאָה אוֹ בְמַשְׁקֶה: (ר"ע מברטנורה).
עיקר תוי"ט {א} הַמַּכְנִיס כוּ'. כָּל הָנֵי דִּבְפִרְקִין, לֹא מִשְּׁמֹנָה עָשָׂר דָּבָר הֵן, חוּץ מִכִּתְבֵי הַקֹּדֶשׁ. דְּהָנֵי אֲפִלּוּ בְּיָדַיִם טְהוֹרוֹת מַיְרֵי, וְדִשְׁמֹנָה עָשָׂר דָּבָר בִּסְתָם יָדַיִם הוּא: {ב} לְשׁוֹן הָרַ"שׁ, כְּלוֹמַר מַה שֶּׁלֹּא מָצִינוּ הוּא מִשּׁוּם דְּלֹא אֶפְשָׁר: {ג} לְפִי שֶׁאֵין כֵּלִים מְקַבְּלִים טֻמְאָה מִוָּלָד אֶלָּא מִמַּשְׁקִין, וְנָקַט נַמִּי אֳכָלִים אַף עַל פִּי שֶׁמִּטַּמְּאִים מִוָּלָד, שֶׁהֲרֵי מוֹנִין בָּהֶם רִאשׁוֹן וְשֵׁנִי: {ד} מְבֹאָר. כְּלוֹמַר, אֵינְךָ צָרִיךְ לְהִסְתַּפֵּק, כִּי כְּבָר מְפֹרָשׁ הַדָּבָר הֵיטֵב. מַהֲרַ"ם: (עיקר תוי"ט).
פרק ג - משנה ב
כֹּל הַפּוֹסֵל אֶת הַתְּרוּמָה, מְטַמֵּא אֶת הַיָּדַיִם לִהְיוֹת שְׁנִיּוֹת {ה}. הַיָּד מְטַמְּאָה אֶת חֲבֶרְתָּהּ, דִּבְרֵי רַבִּי יְהוֹשֻׁעַ. וַחֲכָמִים אוֹמְרִים, אֵין שֵׁנִי עוֹשֶׂה שֵׁנִי. אָמַר לָהֶם, וַהֲלֹא כִתְבֵי הַקֹּדֶשׁ {ז} שְׁנִיִּים מְטַמְּאִין אֶת הַיָּדַיִם. אָמְרוּ לוֹ, אֵין דָּנִין דִּבְרֵי תוֹרָה מִדִּבְרֵי סוֹפְרִים, וְלֹא דִבְרֵי סוֹפְרִים מִדִּבְרֵי תוֹרָה, וְלֹא דִבְרֵי סוֹפְרִים מִדִּבְרֵי סוֹפְרִים:
ר"ע מברטנורה כֹּל הַפּוֹסֵל אֶת הַתְּרוּמָה. דְּהַיְנוּ שֵׁנִי לַטֻּמְאָה, שֶׁהוּא פּוֹסֵל שְׁלִישִׁי בַּתְּרוּמָה: הַיָּד מְטַמְּאָה אֶת חֲבֶרְתָּהּ. מִי שֶׁהָיְתָה יָדוֹ אַחַת טְמֵאָה וְנָגְעָה בְּיָדוֹ הָאַחֶרֶת טְהוֹרָה, נִטְמֵאת, וְחָזְרוּ שְׁתֵּיהֶן טְמֵאוֹת {ו}: וַהֲלֹא כִתְבֵי הַקֹּדֶשׁ. שֶׁגָּזְרוּ עֲלֵיהֶן לִהְיוֹת שֵׁנִי לַטֻּמְאָה וּפוֹסְלִים אֶת הַתְּרוּמָה, וְהֵן מְטַמְּאִין אֶת הַיָּדַיִם הַנּוֹגְעוֹת בָּהֶן לַעֲשׂוֹתָן שְׁנִיּוֹת, אַלְמָא שֵׁנִי עוֹשֶׂה שֵׁנִי: וְלֹא דִבְרֵי סוֹפְרִים מִדִּבְרֵי סוֹפְרִים. וְטֻמְאַת יָדַיִם בְּכָל הַטֻּמְאוֹת, מִדִּבְרֵי סוֹפְרִים הִיא, דִּשְׁלֹמֹה תִּקֵּן עֵרוּבִין וּ[נְטִילַת] יָדַיִם {ח}. וְכִתְבֵי הַקֹּדֶשׁ שֶׁמְּטַמְּאִין אֶת הַיָּדַיִם נַמִּי מִדִּבְרֵי סוֹפְרִים, מִשְּׁמֹנָה עָשָׂר דָּבָר {ט} שֶׁגָּזְרוּ בּוֹ בַּיּוֹם. וְאֵין דָּנִים זוֹ מִזּוֹ לוֹמַר כְּשֵׁם שֶׁמָּצִינוּ בְּכִתְבֵי הַקֹּדֶשׁ שֶׁשֵּׁנִי עוֹשֶׂה שֵׁנִי הָכִי נַמִּי בִּשְׁאָר טֻמְאוֹת יִהְיֶה שֵׁנִי עוֹשֶׂה שֵׁנִי, דְּמַאי דְּתַקּוּן תַּקּוּן, מַאי דְּלֹא תַּקּוּן לֹא תַּקּוּן. וְאֵין הֲלָכָה כְּרַבִּי יְהוֹשֻׁעַ: (ר"ע מברטנורה).
עיקר תוי"ט {ה} כֹּל כוּ'. הַאי כְּלָלָא לָאו כְּרַבָּנָן דִּלְעֵיל דְּאָמְרֵי בְּוָלָד אֵין מְטַמֵּא אֶלָּא כְּדִמְסַיֵּם דִּבְרֵי רַבִּי יְהוֹשֻׁעַ: {ו} מִדְּסָתַם וְלֹא פֵּרֵשׁ בְּמַאי קָמַיְרֵי, נִרְאֶה דְּבַתְּרוּמָה פְּלִיגֵי. וּמִשּׁוּם הָכִי נַמִּי כָּתַב דְּאֵין הֲלָכָה כְּרַבִּי יְהוֹשֻׁעַ, דְּלַקֹּדֶשׁ קַיְמָא לָן דְּהַיָּד מְטַמָּא הַשְּׁנִיָּה. וְעַיֵּן תּוֹסְפוֹת יוֹם טוֹב: {ז} כִּתְבֵי כוּ'. וְהָא דְּלֹא מַיְתֵי מֵאוֹכֵל אֹכֶל שֵׁנִי שֵׁנִי, דִּפְסוּל גְּוִיָּה שָׁאנֵי. הָרַ"שׁ: {ח} הַיְנוּ לַקֹּדֶשׁ. אֲבָל לַתְּרוּמָה, מִשְּׁמֹנָה עָשָׂר דָּבָר הוּא. וְאַף דְּהָכָא בִּתְרוּמָה קָיְמִינַן, נִיחָא לֵיהּ לְמֵימַר דְּאֵין לָהֶם עִקָּר מִן הַתּוֹרָה: {ט} וְקָשֶׁה, דַּהֲוָה לֵיהּ לִמְנוֹת בִּשְׁמֹנָה עָשָׂר דָּבָר, יָדַיִם הַבָּאִים מֵחֲמַת סֵפֶר. וְאַף דְּלֹא הָווּ יוֹתֵר מִשְּׁמֹנָה עָשָׂר דְּכוּלַּהּ חֲדָא גְּזֵרָה הִיא וְכִדְמַשְׁמַע בְּהָרַ"ב סוֹף פֶּרֶק ט"ו דְּכֵלִים, מִכָּל מָקוֹם הֲוָה לֵיהּ לְפָרֵשׁ כֵּן, דְּנַפְקָא מִנַּהּ דְּהָכָא אֲפִלּוּ טְהוֹרוֹת לְגַמְרֵי וּכְמוֹ שֶׁכָּתַבְתִּי בְּרֵישׁ פִּרְקִין: (עיקר תוי"ט).
פרק ג - משנה ג
רְצוּעוֹת תְּפִלִּין עִם הַתְּפִלִּין, מְטַמְּאוֹת אֶת הַיָּדַיִם. רַבִּי שִׁמְעוֹן אוֹמֵר, רְצוּעוֹת תְּפִלִּין אֵינָן מְטַמְּאוֹת אֶת הַיָּדַיִם:
ר"ע מברטנורה רְצוּעוֹת שֶׁל תְּפִלִּין מְטַמְּאוֹת אֶת הַיָּדַיִם. דִּכְשֶׁגָּזְרוּ עַל הַיָּדַיִם הַבָּאוֹת מֵחֲמַת סֵפֶר שֶׁפּוֹסְלוֹת אֶת הַתְּרוּמָה, גָּזְרוּ נַמִּי עַל הַיָּדַיִם שֶׁנָּגְעוּ בִּרְצוּעוֹת שֶׁל תְּפִלִּין: רַבִּי שִׁמְעוֹן אוֹמֵר כוּ'. וְאֵין הֲלָכָה כְּרַבִּי שִׁמְעוֹן: (ר"ע מברטנורה).
פרק ג - משנה ד
גִּלָּיוֹן שֶׁבַּסֵּפֶר, שֶׁמִּלְּמַעְלָן וְשֶׁמִּלְּמַטָּן שֶׁבַּתְּחִלָּה וְשֶׁבַּסּוֹף {י}, מְטַמְּאִין אֶת הַיָּדַיִם. רַבִּי יְהוּדָה אוֹמֵר, שֶׁבַּסּוֹף אֵינוֹ מְטַמֵּא, עַד שֶׁיַּעֲשֶׂה לוֹ עַמּוּד {יא}:
ר"ע מברטנורה שֶׁמִּלְּמַעְלָן וְשֶׁמִּלְּמַטָּן. שֶׁצָּרִיךְ שֶׁיַּנִּיחַ פָּנוּי בְּלֹא כְתִיבָה לְמַעְלָה מִן הַדַּף שָׁלֹשׁ אֶצְבָּעוֹת וּלְמַטָּה טֶפַח: שֶׁבַּתְּחִלָּה וְשֶׁבַּסּוֹף. בִּתְחִלַּת הַסֵּפֶר צָרִיךְ שֶׁיַּנִּיחַ פָּנוּי כְּדֵי לִגְלֹל כָּל הַסֵּפֶר, כְּלוֹמַר כְּשִׁעוּר הֶקֵּף שֶׁל כָּל הַסֵּפֶר, שֶׁהַסֵּפֶר מִסּוֹפוֹ לִתְחִלָּתוֹ הוּא נִגְלָל, דּוּמְיָא דִּמְזוּזָה דְּכוֹרְכִים אוֹתָהּ מֵאֶחָד כְּלַפֵּי שְׁמַע. וּבְסוֹפוֹ, כְּדֵי לָגֹל עַמּוּד. וְדַוְקָא כְּשֶׁאֵין שָׁם אֶלָּא תּוֹרָה לְבַדָּהּ, צָרִיךְ לַעֲשׂוֹת כֵּן. אֲבָל הַמַּדְבִּיק תּוֹרָה נְבִיאִים וּכְתוּבִים בְּיַחַד, צָרִיךְ כְּדֵי לָגֹל כָּל הַסֵּפֶר בְּסוֹפוֹ, וּכְדֵי לָגֹל עַמּוּד בִּתְחִלָּתוֹ. שֶׁאִם הוּא גּוֹלְלוֹ לִתְחִלָּתוֹ, נִמְצֵאת תּוֹרָה מִבַּחוּץ, וּגְנַאי הוּא שֶׁתֵּעָשֶׂה תּוֹרָה שׁוֹמֵר לִנְבִיאִים וּכְתוּבִים. וּבְהָכִי מַיְרֵי הָא דְּאָמְרִינַן בְּפֶרֶק קַמָּא דְּבָבָא בַתְרָא, וְעוֹשֶׂה לוֹ כְּדֵי לָגֹל עַמּוּד בִּתְחִלָּתוֹ וּכְדֵי הֶקֵּף כָּל הַסֵּפֶר בְּסוֹפוֹ: (ר"ע מברטנורה).
עיקר תוי"ט {י} שֶׁמִּלְּמַעְלָן כוּ'. וְהוּא הַדִּין לְבֵין הַדַּפִּין. וְלֹא אֲתָא אֶלָּא לַאֲפוֹקֵי כְשֶׁאֵינָן מְחֻבָּרִין. וְעַיֵּן תּוֹסְפוֹת יוֹם טוֹב: {יא} עַמּוּד. כִּי אֲשֶׁר יִשָּׁאֵר בַּסּוֹף, כָּל זְמַן שֶׁלֹּא יַעֲשֶׂה לוֹ עַמּוּד שֶׁיִּגָּלֵל עָלָיו הַסֵּפֶר וְתִכְלֹל אוֹתוֹ קְדֻשַּׁת הַסֵּפֶר, עֲדַיִן הוּא חֹל, לְפִי שֶׁאֶפְשָׁר שֶׁיַּחְתְּכֶנּוּ. הָרַמְבַּ"ם: (עיקר תוי"ט).
פרק ג - משנה ה
סֵפֶר שֶׁנִּמְחַק וְנִשְׁתַּיֵּר בּוֹ שְׁמוֹנִים וְחָמֵשׁ אוֹתִיּוֹת, כְּפָרָשַׁת וַיְהִי בִּנְסֹעַ הָאָרֹן, מְטַמֵּא אֶת הַיָּדַיִם. מְגִלָּה שֶׁכָּתוּב בָּהּ שְׁמוֹנִים וְחָמֵשׁ אוֹתִיּוֹת כְּפָרָשַׁת וַיְהִי בִּנְסֹעַ הָאָרֹן, מְטַמָּא אֶת הַיָּדַיִם. כָּל כִּתְבֵי הַקֹּדֶשׁ מְטַמְּאִין אֶת הַיָּדַיִם. שִׁיר הַשִּׁירִים וְקֹהֶלֶת מְטַמְּאִין אֶת הַיָּדַיִם. רַבִּי יְהוּדָה אוֹמֵר, שִׁיר הַשִּׁירִים מְטַמֵּא אֶת הַיָּדַיִם, וְקֹהֶלֶת מַחֲלֹקֶת. רַבִּי יוֹסֵי אוֹמֵר, קֹהֶלֶת אֵינוֹ מְטַמֵּא אֶת הַיָּדַיִם וְשִׁיר הַשִּׁירִים מַחֲלֹקֶת. רַבִּי שִׁמְעוֹן אוֹמֵר, קֹהֶלֶת מִקֻּלֵּי בֵית שַׁמַּאי וּמֵחֻמְרֵי בֵית הִלֵּל. אָמַר רַבִּי שִׁמְעוֹן בֶּן עַזַּאי, מְקֻבָּל אֲנִי מִפִּי שִׁבְעִים וּשְׁנַיִם זָקֵן, בַּיּוֹם שֶׁהוֹשִׁיבוּ אֶת רַבִּי אֶלְעָזָר בֶּן עֲזַרְיָה בַּיְשִׁיבָה, שֶׁשִּׁיר הַשִּׁירִים וְקֹהֶלֶת מְטַמְּאִים אֶת הַיָּדַיִם. אָמַר רַבִּי עֲקִיבָא, חַס וְשָׁלוֹם, לֹא נֶחֱלַק אָדָם מִיִּשְׂרָאֵל עַל שִׁיר הַשִּׁירִים שֶׁלֹּא תְטַמֵּא אֶת הַיָּדַיִם, שֶׁאֵין כָּל הָעוֹלָם כֻּלּוֹ כְדַאי כַּיּוֹם שֶׁנִּתַּן בּוֹ שִׁיר הַשִּׁירִים לְיִשְׂרָאֵל, שֶׁכָּל הַכְּתוּבִים קֹדֶשׁ, וְשִׁיר הַשִּׁירִים קֹדֶשׁ קָדָשִׁים. וְאִם נֶחְלְקוּ, לֹא נֶחְלְקוּ אֶלָּא עַל קֹהֶלֶת. אָמַר רַבִּי יוֹחָנָן בֶּן יְהוֹשֻׁעַ בֶּן חָמִיו שֶׁל רַבִּי עֲקִיבָא, כְּדִבְרֵי בֶן עַזַּאי, כָּךְ נֶחְלְקוּ וְכָךְ גָּמְרוּ {יב}:
ר"ע מברטנורה כְּפָרָשַׁת וַיְהִי בִּנְסֹעַ הָאָרֹן. לְפִי שֶׁאוֹתָהּ פָּרָשָׁה הִיא חֲשׁוּבָה כְּסֵפֶר בִּפְנֵי עַצְמוֹ. וְכָךְ אָמְרוּ בַּמִּדְרָשׁ (וְהוּא בַּגְּמָרָא שַׁבָּת דַּף קטז. תּוֹסְפוֹת יוֹם טוֹב), חָצְבָה עַמּוּדֶיהָ שִׁבְעָה (מִשְׁלֵי ט) אֵלּוּ שִׁבְעָה סִפְרֵי תּוֹרוֹת, שֶׁסֵּפֶר וַיְדַבֵּר נֶחֱלָק לִשְׁלֹשָׁה חֲלָקִים, וְאַרְבָּעָה סְפָרִים אֲחֵרִים, הֲרֵי שִׁבְעָה: מְגִלָּה שֶׁכָּתוּב בָּהּ. כְּלוֹמַר יְרִיעָה שֶׁל סֵפֶר תּוֹרָה, כֵּיוָן שֶׁנִּכְתַּב בָּהּ שְׁמוֹנִים וְחָמֵשׁ אוֹתִיּוֹת, נִתְקַדְּשָׁה וּמְטַמְּאָה אֶת הַיָּדַיִם: קֹהֶלֶת אֵינוֹ מְטַמֵּא אֶת הַיָּדַיִם. מִפְּנֵי שֶׁחָכְמָתוֹ שֶׁל שְׁלֹמֹה הִיא, וְלֹא בְּרוּחַ הַקֹּדֶשׁ נֶאֶמְרָה: כְּדִבְרֵי בֶן עַזַּאי כָּךְ נֶחְלְקוּ וְכָךְ גָּמְרוּ. וְכֵן הֲלָכָה: (ר"ע מברטנורה).
עיקר תוי"ט {יב} כְּדִבְרֵי בֶן עַזַּאי. דְּמִדְּבֶן עַזַּאי תָּנֵי בַּהֲדָדֵי שִׁיר הַשִּׁירִים וְקֹהֶלֶת, שְׁמַע מִנַּהּ שֶׁקִּבֵּל שֶׁבִּשְׁנֵיהֶם הָיְתָה הַמַּחֲלֹקֶת וְנִמְנוּ וְגָמְרוּ שֶׁיְּטַמְּאוּ. וְהַיְנוּ שֶׁעַל דִּבְרֵי בֶּן עַזַּאי שָׁנָה לָנוּ רַבִּי דִּבְרֵי רַבִּי עֲקִיבָא שֶׁחוֹלֵק עָלָיו. דְּאִי גַּם לְבֶן עַזַּאי לֹא נֶחְלְקוּ עַל שִׁיר הַשִּׁירִים, הָיָה לוֹ לְסַדֵּר דִּבְרֵי רַבִּי עֲקִיבָא קֹדֶם לְבֶן עַזַּאי כוּ'. לְכָךְ הֵעִיד רַבִּי יוֹחָנָן שֶׁכְּדִבְרֵי בֶּן עַזַּאי כֵּן הוּא, בֵּין לְעִנְיַן הַמַּחֲלֹקֶת בֵּין לְעִנְיַן הַגְּמָר: (עיקר תוי"ט).
פרק ד
פרק ד - משנה א
בּוֹ בַיּוֹם נִמְנוּ וְגָמְרוּ עַל עֲרֵבַת הָרַגְלַיִם, שֶׁהִיא מִשְּׁנֵי לֻגִּין וְעַד תִּשְׁעָה קַבִּין שֶׁנִּסְדְּקָה, שֶׁהִיא טְמֵאָה מִדְרָס. שֶׁרַבִּי עֲקִיבָא אוֹמֵר, עֲרֵבַת הָרַגְלַיִם כִּשְׁמָהּ:
ר"ע מברטנורה בּוֹ בַיּוֹם. אַפִּרְקִין דִּלְעֵיל קָאֵי, אַמִּלְּתֵיהּ דְּרַבִּי שִׁמְעוֹן בֶּן עַזַּאי, דְּמַיְרֵי בַּיּוֹם שֶׁהוֹשִׁיבוּ אֶת רַבִּי אֶלְעָזָר בֶּן עֲזַרְיָה בַּיְשִׁיבָה. וְכָל מָקוֹם שֶׁנֶּאֱמַר בַּמִּשְׁנָה בּוֹ בַּיּוֹם, עַל אוֹתוֹ יוֹם נֶאֱמַר: נִמְנוּ. עָמְדוּ לְמִנְיָן, לָדַעַת מִנְיַן הַמְטַמְּאִים וּמִנְיַן הַמְטַהֲרִים, וְגָמְרוּ הַדִּין עַל פִּי הָרֹב: עֲרֵבַת הָרַגְלַיִם. עֲרֵבָה עֲשׂוּיָה לִרְחִיצַת הָרַגְלַיִם: שֶׁנִּסְדְּקָה. סָמוּךְ לְשׁוּלֶיהָ, וְאֵינָהּ מַחֲזֶקֶת מַיִם כְּדֵי רְחִיצַת רַגְלוֹ אַחַת: טְמֵאָה מִדְרָס. דַּעֲרֵבָה קֹדֶם שֶׁנִּסְדְּקָה נַמִּי הָיוּ רְגִילִים לֵישֵׁב בָּהּ, וְהָיְתָה מְשַׁמֶּשֶׁת יְשִׁיבָה עִם מְלַאכְתָּהּ {א}: שֶׁרַבִּי עֲקִיבָא. הָיָה חוֹלֵק וְאוֹמֵר עֲרֵבַת הָרַגְלַיִם כִּשְׁמָהּ, כְּלוֹמַר כִּשְׁמָהּ כֵּן הִיא, שֶׁאֵין שֵׁם מִדְרָס עָלֶיהָ. וְאֵין הֲלָכָה כְּרַבִּי עֲקִיבָא: (ר"ע מברטנורה).
עיקר תוי"ט {א} וְקָשֶׁה, דְּאִם כֵּן גַּם קֹדֶם שֶׁנִּסְדְּקָה תְּהֵא טְמֵאָה מִדְרָס, כְּמוֹ תֵּבָה שֶׁפִּתְחָהּ מִצִּדָּהּ. אֲבָל בְּפֶרֶק כ' דְּכֵלִים מִשְׁנָה ב' כְּתָב הָרַ"ב, שֶׁכְּשֶׁנִּסְדְּקָה אֵינָהּ רְאוּיָה אֶלָּא לִשְׁכִיבָה, וּכְשֶׁלֹּא נִסְדְּקָה אוֹמְרִים לוֹ עֲמֹד. וְכֵן פֵּרֵשׁ הָרַמְבַּ"ם. וְכֵן עִקָּר. וְעַיֵּן תּוֹסְפוֹת יוֹם טוֹב: (עיקר תוי"ט).
פרק ד - משנה ב
בּוֹ בַיּוֹם אָמְרוּ, כָּל הַזְּבָחִים שֶׁנִּזְבְּחוּ שֶׁלֹּא לִשְׁמָן, כְּשֵׁרִים, אֶלָּא שֶׁלֹּא עָלוּ לַבְּעָלִים לְשׁוּם חוֹבָה, חוּץ מִן הַפֶּסַח וּמִן הַחַטָּאת. הַפֶּסַח בִּזְמַנּוֹ, וְהַחַטָּאת בְּכָל זְמַן. רַבִּי אֱלִיעֶזֶר אוֹמֵר, אַף הָאָשָׁם. הַפֶּסַח בִּזְמַנּוֹ, וְהַחַטָּאת וְהָאָשָׁם בְּכָל זְמַן. אָמַר רַבִּי שִׁמְעוֹן בֶּן עַזַּאי, מְקֻבְּלַנִי מִפִּי שִׁבְעִים וּשְׁנַיִם זָקֵן, בַּיּוֹם שֶׁהוֹשִׁיבוּ אֶת רַבִּי אֶלְעָזָר בֶּן עֲזַרְיָה בַּיְשִׁיבָה, שֶׁכָּל הַזְּבָחִים הַנֶּאֱכָלִין שֶׁנִּזְבְּחוּ שֶׁלֹּא לִשְׁמָן, כְּשֵׁרִים, אֶלָּא שֶׁלֹּא עָלוּ לַבְּעָלִים לְשֵׁם חוֹבָה, חוּץ מִן הַפֶּסַח וּמִן הַחַטָּאת. לֹא הוֹסִיף בֶּן עַזַּאי אֶלָּא הָעוֹלָה, וְלֹא הוֹדוּ לוֹ חֲכָמִים:
ר"ע מברטנורה כָּל הַזְּבָחִים שֶׁנִּזְבְּחוּ שֶׁלֹּא לִשְׁמָן כְּשֵׁרִים. מִשְׁנָה זוֹ בִּתְחִלַּת מַסֶּכֶת זְבָחִים הִיא שְׁנוּיָה, וְשָׁם פֵּרַשְׁנוּהָ: (ר"ע מברטנורה).
פרק ד - משנה ג
בּוֹ בַיּוֹם אָמְרוּ, עַמּוֹן וּמוֹאָב, מַה הֵן בַּשְּׁבִיעִית {ב}. גָּזַר רַבִּי טַרְפוֹן, מַעְשַׂר עָנִי {ג}. וְגָזַר רַבִּי אֶלְעָזָר בֶּן עֲזַרְיָה, מַעֲשֵׂר שֵׁנִי. אָמַר רַבִּי יִשְׁמָעֵאל, אֶלְעָזָר בֶּן עֲזַרְיָה, עָלֶיךָ רְאָיָה לְלַמֵּד, שֶׁאַתָּה מַחְמִיר {ד}, שֶׁכָּל הַמַּחְמִיר, עָלָיו רְאָיָה לְלַמֵּד. אָמַר לוֹ רַבִּי אֶלְעָזָר בֶּן עֲזַרְיָה, יִשְׁמָעֵאל אָחִי, אֲנִי לֹא שִׁנִּיתִי מִסֵּדֶר הַשָּׁנִים, טַרְפוֹן אָחִי שִׁנָּה, וְעָלָיו רְאָיָה לְלַמֵּד. הֵשִׁיב רַבִּי טַרְפוֹן, מִצְרַיִם חוּץ לָאָרֶץ, עַמּוֹן וּמוֹאָב חוּץ לָאָרֶץ, מַה מִּצְרַיִם מַעְשַׂר עָנִי בַשְּׁבִיעִית, אַף עַמּוֹן וּמוֹאָב מַעְשַׂר עָנִי בַשְּׁבִיעִית. הֵשִׁיב רַבִּי אֶלְעָזָר בֶּן עֲזַרְיָה, בָּבֶל חוּץ לָאָרֶץ, עַמּוֹן וּמוֹאָב חוּץ לָאָרֶץ, מַה בָּבֶל מַעֲשֵׂר שֵׁנִי בַשְּׁבִיעִית, אַף עַמּוֹן וּמוֹאָב מַעֲשֵׂר שֵׁנִי בַשְּׁבִיעִית. אָמַר רַבִּי טַרְפוֹן, מִצְרַיִם שֶׁהִיא קְרוֹבָה, עֲשָׂאוּהָ מַעְשַׂר עָנִי, שֶׁיִּהְיוּ עֲנִיֵּי יִשְׂרָאֵל נִסְמָכִים עָלֶיהָ בַּשְּׁבִיעִית, אַף עַמּוֹן וּמוֹאָב, שֶׁהֵם קְרוֹבִים, נַעֲשִׂים מַעְשַׂר עָנִי, שֶׁיִּהְיוּ עֲנִיֵּי יִשְׂרָאֵל נִסְמָכִים עֲלֵיהֶם בַּשְּׁבִיעִית. אָמַר לוֹ רַבִּי אֶלְעָזָר בֶּן עֲזַרְיָה, הֲרֵי אַתָּה כִמְהַנָּן מָמוֹן, וְאֵין אַתָּה אֶלָּא כְמַפְסִיד נְפָשׁוֹת. קוֹבֵעַ אַתָּה אֶת הַשָּׁמַיִם מִלְּהוֹרִיד טַל וּמָטָר, שֶׁנֶּאֱמַר (מלאכי ג), הֲיִקְבַּע אָדָם אֱלֹהִים כִּי אַתֶּם קֹבְעִים אֹתִי וַאֲמַרְתֶּם בַּמֶּה קְבַעֲנוּךָ הַמַּעֲשֵׂר וְהַתְּרוּמָה {ה}. אָמַר רַבִּי יְהוֹשֻׁעַ, הֲרֵינִי כְמֵשִׁיב עַל טַרְפוֹן אָחִי, אֲבָל לֹא לְעִנְיַן דְּבָרָיו. מִצְרַיִם מַעֲשֶׂה חָדָשׁ, וּבָבֶל מַעֲשֶׂה יָשָׁן, וְהַנִּדּוֹן שֶׁלְּפָנֵינוּ מַעֲשֶׂה חָדָשׁ. יִדּוֹן מַעֲשֶׂה חָדָשׁ מִמַּעֲשֶׂה חָדָשׁ, וְאַל יִדּוֹן מַעֲשֶׂה חָדָשׁ מִמַּעֲשֶׂה יָשָׁן. מִצְרַיִם מַעֲשֵׂה זְקֵנִים, וּבָבֶל מַעֲשֵׂה נְבִיאִים, וְהַנִּדּוֹן שֶׁלְּפָנֵינוּ מַעֲשֵׂה זְקֵנִים. יִדּוֹן מַעֲשֵׂה זְקֵנִים מִמַּעֲשֵׂה זְקֵנִים, וְאַל יִדּוֹן מַעֲשֵׂה זְקֵנִים מִמַּעֲשֵׂה נְבִיאִים. נִמְנוּ וְגָמְרוּ, עַמּוֹן וּמוֹאָב מְעַשְּׂרִין מַעְשַׂר עָנִי בַּשְּׁבִיעִית. וּכְשֶׁבָּא רַבִּי יוֹסֵי בֶּן דֻּרְמַסְקִית אֵצֶל רַבִּי אֱלִיעֶזֶר {ו} בְּלוֹד, אָמַר לוֹ, מַה חִדּוּשׁ הָיָה לָכֶם בְּבֵית הַמִּדְרָשׁ הַיּוֹם. אָמַר לוֹ, נִמְנוּ וְגָמְרוּ, עַמּוֹן וּמוֹאָב מְעַשְּׂרִים מַעְשַׂר עָנִי בַּשְּׁבִיעִית. בָּכָה רַבִּי אֱלִיעֶזֶר וְאָמַר, סוֹד ה' לִירֵאָיו וּבְרִיתוֹ לְהוֹדִיעָם (תהלים כה). צֵא וֶאֱמֹר לָהֶם, אַל תָּחֹשּׁוּ {ז} לְמִנְיַנְכֶם. מְקֻבָּל אֲנִי מֵרַבָּן יוֹחָנָן בֶּן זַכַּאי, שֶׁשָּׁמַע מֵרַבּוֹ, וְרַבּוֹ מֵרַבּוֹ עַד הֲלָכָה לְמשֶׁה מִסִּינַי, שֶׁעַמּוֹן וּמוֹאָב מְעַשְּׂרִין מַעְשַׂר עָנִי בַּשְּׁבִיעִית:
ר"ע מברטנורה עַמּוֹן וּמוֹאָב מַה הֵן בַּשְּׁבִיעִית. אֵין זֶה עַמּוֹן וּמוֹאָב שֶׁטִּהֲרוּ בְּסִיחוֹן שֶׁהִיא נַחֲלַת רְאוּבֵן וְגָד, דְּהַהִיא אֶרֶץ יִשְׂרָאֵל הִיא, אֲפִלּוּ אִם תִּמְצָא לוֹמַר שֶׁלֹּא כְבָשׁוּהָ עוֹלֵי בָּבֶל, עַל כָּרְחָךְ שְׁבִיעִית נוֹהֶגֶת בָּהּ, דְּהָא תְּנַן בְּמַסֶּכֶת שְׁבִיעִית פֶּרֶק הַפֵּיגָם, שָׁלֹשׁ אֲרָצוֹת לְבִעוּר, יְהוּדָה וְעֵבֶר הַיַּרְדֵּן וְהַגָּלִיל. וְעֵבֶר הַיַּרְדֵּן הִיא אֶרֶץ סִיחוֹן. אֶלָּא בִּשְׁאָר אֶרֶץ עַמּוֹן וּמוֹאָב שֶׁלֹּא טִהֲרוּ בְּסִיחוֹן וְלֹא כָבְשׁוּ מֵעוֹלָם אַיְרֵי. תֵּדַע, מִדְּמַיְתֵי עֲלַהּ מִבָּבֶל וּמִמִּצְרַיִם: לֹא שִׁנִּיתִי מִסֵּדֶר הַשָּׁנִים. שֶׁל עוֹלָם. אַחַר הַשָּׁנָה שֶׁל מַעֲשַׂר עָנִי מְבִיאִין מַעֲשֵׂר שֵׁנִי, וַהֲרֵי בַּשִּׁשִּׁית מַעֲשַׂר עָנִי, לְפִיכָךְ רָאוּי בַּשְּׁבִיעִית מַעֲשֵׂר שֵׁנִי: הַמַּעֲשֵׂר וְהַתְּרוּמָה. וְעַל כָּרְחָךְ הַמַּעֲשֵׂר הָאָמוּר כָּאן, מַעֲשֵׂר שֵׁנִי הוּא, דּוּמְיָא דִּתְרוּמָה שֶׁהִיא קֹדֶשׁ, וְלֹא מַעֲשַׂר עָנִי שֶׁהוּא חֹל גָּמוּר, וְאֵין לִדְחוֹת מַעֲשֵׂר שֵׁנִי מִפְּנֵי עֲנִיִּים: כְּמֵשִׁיב עַל דִּבְרֵי טַרְפוֹן. לְסַיֵּעַ לוֹ: אֲבָל לֹא לְעִנְיַן דְּבָרָיו. כְּלוֹמַר וְלֹא מִטַּעֲמֵיהּ: מִצְרַיִם מַעֲשֶׂה חָדָשׁ. שֶׁהַזְּקֵנִים שֶׁהָיוּ אַחַר עֶזְרָא תִּקְּנוּ לְהַפְרִישׁ מַעֲשֵׂר בְּמִצְרַיִם: וּבָבֶל מַעֲשֶׂה יָשָׁן. תַּקָּנַת נְבִיאִים שֶׁהָיוּ קֹדֶם חֻרְבַּן הַבַּיִת, וְנִשְׁכַּח הַדָּבָר, דְּשֶׁמָּא לֹא הָיָה צֹרֶךְ עֲנִיִּים בְּאוֹתָהּ שָׁעָה: מַעֲשֵׂה נְבִיאִים. וְעַל פִּי נְבוּאָה עָשׂוּ הוֹרָאַת שָׁעָה, וְאֵין לְמֵדִים מִמֶּנָּה: הֲלָכָה לְמֹשֶׁה מִסִּינַי. לָאו דַּוְקָא. דְּאֵין זֶה מִן הַתּוֹרָה, אֶלָּא כְּאִלּוּ הִיא הֲלָכָה לְמֹשֶׁה מִסִּינַי. מִיהוּ בְּתוֹסֶפְתָּא מַשְׁמַע דַּהֲלָכָה לְמֹשֶׁה מִסִּינַי מַמָּשׁ קָאָמַר {ח}: (ר"ע מברטנורה).
עיקר תוי"ט {ב} עַמּוֹן כוּ'. לְשׁוֹן הָרַמְבַּ"ם, וְרָאוּי לְהוֹצִיא מַעֲשֵׂר וּתְרוּמָה בְּחוּץ לָאָרֶץ הַסָּמוּךְ לְאֶרֶץ יִשְׂרָאֵל, מִצְרַיִם וְעַמּוֹן וּמוֹאָב וּבָבֶל. וְכָל זֶה מִדְּרַבָּנָן: {ג} מַעֲשַׂר עָנִי. וּבְדִין הוּא דַּאֲפִלּוּ תְּרוּמָה גְּדוֹלָה לֹא נִתְקַן, אֶלָּא הַכֹּל מַעֲשַׂר עָנִי, אֶלָּא שֶׁלֹּא רָצוּ לְחַלֵּק כָּל כָּךְ מִשְּׁאָר שָׁנִים. תּוֹסָפוֹת: {ד} מַחְמִיר. שֶׁמַּעֲשֵׂר שֵׁנִי קֹדֶשׁ, וּמַעֲשַׂר עָנִי חֹל. הָרַמְבַּ"ם: {ה} וְהַתְּרוּמָה. וְסוֹף הַפָּסוּק, הָבִיאוּ כוּ', אִם לֹא אֶפְתַּח לָכֶם אֵת אֲרֻבּוֹת הַשָּׁמַיִם, וַהֲרִיקֹתִי לָכֶם בְּרָכָה עַד בְּלִי דָי: {ו} אֵצֶל רַבִּי אֱלִיעֶזֶר. לְפִי שֶׁלֹּא הָיָה אֵצֶל הַמִּנְיָן, מִפְּנֵי הַמַּחֲלֹקֶת, שֶׁעַל יְדֵי כֵן בֵּרְכוּהוּ. הָרַמְבַּ"ם: {ז} אַל תָּחֹשּׁוּ. אַל יְהֵא לָכֶם שׁוּם חֲשָׁשׁ וְגִמְגּוּם, שֶׁהֲרֵי הִסְכַּמְתֶּם לַהֲלָכָה. רַשִׁ"י: {ח} וְהָא דְּקָתָנֵי וְהַנִּדּוֹן שֶׁלְּפָנֵינוּ מַעֲשֵׂה זְקֵנִים, הַיְנוּ מִקַּמֵּי דְּיָדְעֵי לְעֵדוּתוֹ שֶׁל רַבִּי אֱלִיעֶזֶר: (עיקר תוי"ט).
פרק ד - משנה ד
בּוֹ בַיּוֹם בָּא יְהוּדָה, גֵּר עַמּוֹנִי, וְעָמַד לִפְנֵיהֶן בְּבֵית הַמִּדְרָשׁ. אָמַר לָהֶם, מָה אֲנִי לָבֹא בַקָּהָל. אָמַר לוֹ רַבָּן גַּמְלִיאֵל, אָסוּר אָתָּה. אָמַר לוֹ רַבִּי יְהוֹשֻׁעַ, מֻתָּר אָתָּה. אָמַר לוֹ רַבָּן גַּמְלִיאֵל, הַכָּתוּב אוֹמֵר (דברים כג), לֹא יָבֹא עַמּוֹנִי וּמוֹאָבִי בִּקְהַל ה' גַּם דּוֹר עֲשִׂירִי וְגוֹ' {ט}. אָמַר לוֹ רַבִּי יְהוֹשֻׁעַ, וְכִי עַמּוֹנִים וּמוֹאָבִים בִּמְקוֹמָן הֵן. כְּבָר עָלָה סַנְחֵרִיב מֶלֶךְ אַשּׁוּר וּבִלְבֵּל אֶת כָּל הָאֻמּוֹת, שֶׁנֶּאֱמַר (ישעיה י), וְאָסִיר גְּבוּלֹת עַמִּים וַעֲתוּדוֹתֵיהֶם שׁוֹשֵׂתִי וְאוֹרִיד כַּאבִּיר יוֹשְׁבִים. אָמַר לוֹ רַבָּן גַּמְלִיאֵל, הַכָּתוּב אוֹמֵר (ירמיה מט), וְאַחֲרֵי כֵן אָשִׁיב אֶת שְׁבוּת בְּנֵי עַמּוֹן, וּכְבָר חָזְרוּ. אָמַר לוֹ רַבִּי יְהוֹשֻׁעַ, הַכָּתוּב אוֹמֵר (עמוס ט), וְשַׁבְתִּי אֶת שְׁבוּת עַמִּי יִשְׂרָאֵל וִיהוּדָה, וַעֲדַיִן לֹא שָׁבוּ. הִתִּירוּהוּ לָבֹא בַקָּהָל:
ר"ע מברטנורה שֶׁנֶּאֱמַר וְאָסִיר גְּבֻלוֹת עַמִּים. שֶׁהָיָה מַגְלֶה בְּנֵי עִיר זוֹ וּמוֹשִׁיבָן בְּעִיר אַחֶרֶת, וּמַגְלֶה בְּנֵי עִיר אַחֶרֶת וּמוֹשִׁיבָן בְּעִיר זוֹ: וְשַׁבְתִּי אֶת שְׁבוּת עַמִּי יִשְׂרָאֵל וַעֲדַיִן לֹא שָׁבוּ. וּכְשֵׁם שֶׁאֵלּוּ לֹא שָׁבוּ, כָּךְ אֵלּוּ לֹא שָׁבוּ: וְהִתִּירוּהוּ לָבֹא בַקָּהָל. דְּכֵיוָן דְּמִשִּׁבְעִים הָאֻמּוֹת אֵין אָסוּר לָבֹא בַּקָּהָל אֶלָּא עַמּוֹנִי וּמוֹאָבִי עַד עוֹלָם, וּמִצְרִי וַאֲדוֹמִי דּוֹר רִאשׁוֹן וְשֵׁנִי, הַשְׁתָּא שֶׁאֵין אֵלּוּ הָאֻמּוֹת יְדוּעִים, שֶׁכְּבָר נִתְבַּלְבְּלוּ וְנִתְעָרְבוּ בֵּין שְׁאָר הָאֻמּוֹת, אָמְרִינַן כָּל דְּפָרֵישׁ מֵרֻבָּא פָּרֵישׁ, וְכָל הַמִּתְגַּיֵּר מֻתָּר לָבֹא בַּקָּהָל מִיָּד: (ר"ע מברטנורה).
עיקר תוי"ט {ט} הַכָּתוּב אוֹמֵר כוּ'. וְקָשֶׁה, מַאי סָלְקָא דַּעְתֵּיהּ דְּרַבָּן גַּמְלִיאֵל, מִי לֹא יָדַע בְּכָל אֵלֶּה. וְגַם הַגֵּר שֶׁדָּחַק וְכָנַס בְּתוֹךְ חֲכָמִים מִסְּתָמָא יָדַע הַמִּקְרָא וְלָמָּה שָׁאַל. וְנִרְאֶה לִי, דְּרַבָּן גַּמְלִיאֵל יָדַע מִזֶּה שֶׁסַּנְחֵרִיב בִּלְבֵּל וְשֶׁזֹּאת הָיְתָה שְׁאֵלַת הַגֵּר, אֶלָּא רַבָּן גַּמְלִיאֵל סָבַר שֶׁיֵּשׁ בַּפָּסוּק תְּרֵי לֹא יָבֹא, שֶׁיִּרְצֶה לֶאֱסֹר לָנוּ אַף בִּזְמַן שֶׁיְּהֵא סָפֵק. וְרַבִּי יְהוֹשֻׁעַ חָשַׁב שֶׁאֶפְשָׁר שֶׁרַבָּן גַּמְלִיאֵל סוֹבֵר סָפֵק אַחֵר וּמַיְתֵי מִלֹּא יָבֹא. וְהֵשִׁיב שֶׁיֵּשׁ לְהַתִּיר מֵחֲמַת בִּלְבּוּל. וְאָמַר לוֹ רַבָּן גַּמְלִיאֵל הַכָּתוּב כוּ' אַף אֲנִי יוֹדֵעַ בִּלְבּוּל כוּ' וְעַל זֶה הָיִיתִי דּוֹרֵשׁ הַמִּקְרָא דְּאָתֵי לַאֲתוֹיֵי מִשּׁוּם דְּמִקְרָא מְסַיְּעֵנִי וְאַחַר כָּךְ אָשִׁיב. וְאָתֵי שַׁפִּיר מַאי דְּקָאָמַר וּכְבָר שָׁבוּ וּמְנָלֵיהּ, אֶלָּא דְּלָמַד כֵּן מִיִּתּוּרָא דִּקְרָא. וְהֵשִׁיב לוֹ רַבִּי יְהוֹשֻׁעַ כוּ' וְשַׁבְתִּי כוּ', וְיִתּוּרָא לִדְרָשָׁא אַחֲרִיתִי, כְּמוֹ בְּמַמְזֵר שֶׁכָּתַב שְׁתֵּי פְּעָמִים לֹא יָבֹא וּמֻתָּר הַסָּפֵק מִן הַתּוֹרָה: (עיקר תוי"ט).
פרק ד - משנה ה
תַּרְגּוּם שֶׁבְּעֶזְרָא וְשֶׁבְּדָנִיֵּאל, מְטַמֵּא אֶת הַיָּדַיִם. תַּרְגּוּם שֶׁכְּתָבוֹ עִבְרִית וְעִבְרִית שֶׁכְּתָבוֹ תַּרְגּוּם, וּכְתָב עִבְרִי, אֵינוֹ מְטַמֵּא אֶת הַיָּדַיִם. לְעוֹלָם אֵינוֹ מְטַמֵּא, עַד שֶׁיִּכְתְּבֶנּוּ אַשּׁוּרִית, עַל הָעוֹר {יב}, וּבִדְיוֹ:
ר"ע מברטנורה תַּרְגּוּם שֶׁכְּתָבוֹ עִבְרִית. תַּרְגּוּם שֶׁבְּדָנִיֵּאל וְעֶזְרָא, וּכְגוֹן כִּדְנָה תֵּאמְרוּן לְהוֹם שֶׁבְּיִרְמְיָה (פֶּרֶק י), אִם כְּתָבוֹ בִּלְשׁוֹן הַקֹּדֶשׁ, וְכֵן דִּבְרֵי הַנָּבִיא הַנֶּאֱמָרִים בִּלְשׁוֹן הַקֹּדֶשׁ שֶׁכְּתָבָן תַּרְגּוּם, אֵין מְטַמְּאִים אֶת הַיָּדַיִם: כְּתָב עִבְרִי. הַכְּתָב שֶׁבָּא מֵעֵבֶר הַנָּהָר {י}. וְהַכּוּתִיִּים כּוֹתְבִים בּוֹ עַד הַיּוֹם, וְיִשְׂרָאֵל הָיוּ מִשְׁתַּמְּשִׁין בְּאוֹתוֹ כְּתָב בְּדִבְרֵי חֹל. וּבְמַטְבְּעוֹת שֶׁל כְּתָב הַנִּמְצָאִים בְּיָדֵינוּ הַיּוֹם שֶׁהָיוּ מִזְּמַן מַלְכֵי יִשְׂרָאֵל, מְפֻתָּחוֹת בְּאוֹתוֹ כְּתָב. אֲבָל הַכְּתָב שֶׁאָנוּ כּוֹתְבִים בּוֹ סְפָרִים הַיּוֹם, כְּתָב אַשּׁוּרִי הוּא נִקְרָא, וְהוּא הַכְּתָב שֶׁהָיָה בַּלּוּחוֹת. וְנִקְרָא אַשּׁוּרִי, שֶׁהוּא הַמְאֻשָּׁר שֶׁבַּכְּתִיבוֹת {יא}, לְשׁוֹן בְּאָשְׁרִי כִּי אִשְּׁרוּנִי בָּנוֹת (בְּרֵאשִׁית ל): (ר"ע מברטנורה).
עיקר תוי"ט {י} וְעִבְרִית שֶׁהוּא לְשׁוֹן הַקֹּדֶשׁ, גַּם כֵּן, עַל שֵׁם שֶׁכָּךְ הָיָה לְשׁוֹנָם שֶׁל בְּנֵי עֵבֶר הַנָּהָר. וְכֵן פֵּרֵשׁ רַשִׁ"י אַבְרָהָם הָעִבְרִי, שֶׁבָּא מֵעֵבֶר הַנָּהָר: {יא} לְפִי שֶׁאֵינוֹ מִשְׁתַּנֶּה, וְלֹא יִפֹּל בּוֹ דִּמְיוֹן לְעוֹלָם לְפִי שֶׁאוֹתִיּוֹתָיו בִּלְתִּי מִתְדַּמּוֹת, וּלְפִי שֶׁאֵינוֹ נִדְבָּק אוֹת בְּאוֹת בְּשִׁיטַת כְּתִיבָתוֹ. וְאֵין כָּזֶה שְׁאָר הַכְּתִיבוֹת. הָרַמְבַּ"ם: {יב} הָעוֹר. וּבִכְתִיבַת מְגִלָּה [מְגִלָּה פ"ב מ"ב] תְּנַן עַל הַסֵּפֶר, וּפֵרֵשׁ הָרַ"ב קְלָף, וּבְפֶרֶק ח' דְּשַׁבָּת מִשְׁנָה ג' דִּתְנַן הָעוֹר וּקְלָף, כָּל חַד מִלְּתָא בְּאַפֵּי נַפְשֵׁיהּ הוּא, וְלָכֵן צָרִיךְ עִיּוּן אַמַּאי סַגִּי הָכָא בְּעוֹר: (עיקר תוי"ט).
פרק ד - משנה ו
אוֹמְרִים צְדוֹקִים, קוֹבְלִין אָנוּ עֲלֵיכֶם, פְּרוּשִׁים, שֶׁאַתֶּם אוֹמְרִים, כִּתְבֵי הַקֹּדֶשׁ מְטַמְּאִין אֶת הַיָּדַיִם, וְסִפְרֵי הוֹמֵרִיס אֵינוֹ מְטַמֵּא אֶת הַיָּדַיִם. אָמַר רַבָּן יוֹחָנָן בֶּן זַכַּאי, וְכִי אֵין לָנוּ עַל הַפְּרוּשִׁים אֶלָּא זוֹ בִלְבָד. הֲרֵי הֵם אוֹמְרִים, עַצְמוֹת חֲמוֹר טְהוֹרִים וְעַצְמוֹת יוֹחָנָן כֹּהֵן גָּדוֹל טְמֵאִים. אָמְרוּ לוֹ, לְפִי חִבָּתָן הִיא טֻמְאָתָן, שֶׁלֹּא יַעֲשֶׂה אָדָם עַצְמוֹת אָבִיו וְאִמּוֹ תַּרְוָדוֹת. אָמַר לָהֶם, אַף כִּתְבֵי הַקֹּדֶשׁ לְפִי חִבָּתָן הִיא טֻמְאָתָן, וְסִפְרֵי הוֹמֵרִיס, שֶׁאֵינָן חֲבִיבִין, אֵינָן מְטַמְּאִין אֶת הַיָּדָיִם:
ר"ע מברטנורה אוֹמְרִים צְדוֹקִין. הַמַּכְחִישִׁין תּוֹרָה שֶׁבְּעַל פֶּה נִקְרָאִים צְדוֹקִים, עַל שֵׁם צָדוֹק וּבַיְתּוֹס תַּלְמִידָיו שֶׁל אַנְטִיגְנוֹס אִישׁ סוֹכוֹ שֶׁהִתְחִילוּ בְּקַלְקָלָה זוֹ תְּחִלָּה. לְפִי שֶׁשָּׁמְעוּ מֵאַנְטִיגְנוֹס רַבָּן אַל תִּהְיוּ כָּעֲבָדִים הַמְשַׁמְּשִׁין אֶת הָרַב עַל מְנָת לְקַבֵּל פְּרָס. אָמְרוּ, אֶפְשָׁר פּוֹעֵל טוֹרֵחַ וְעוֹשֶׂה מְלָאכָה כָּל הַיּוֹם כֻּלּוֹ וְלָעֶרֶב אֵינוֹ מְקַבֵּל שָׂכָר, וּפָרְשׁוּ מִדִּבְרֵי חֲכָמִים, וְנִתְחַבְּרוּ עִמָּהֶם כִּתּוֹת מִיִּשְׂרָאֵל, וְעַד הַיּוֹם הַזֶּה נִשְׁאֲרוּ מֵהֶם פְּלִיטִים בְּמִצְרַיִם בְּדַמֶּשֶׂק וּבְקוֹסְטַאנְטִינָ"א, וְהֵם לְשִׂכִּים בְּעֵינֵינוּ וְלִצְנִינִים בְּצִדֵּנוּ, וְאָנוּ קוֹרִים לָהֶם קָרָאִים, לְפִי שֶׁאֵין לָהֶם אֶלָּא הַמִּקְרָא בִּלְבַד: קוֹבְלִין אָנוּ עֲלֵיכֶם. מִתְרַעֲמִים אָנוּ עַל מִדּוֹתֵיכֶם: פְּרוּשִׁים. לְחַכְמֵי יִשְׂרָאֵל הָיוּ קוֹרִין פְּרוּשִׁים, לְפִי שֶׁאוֹכְלִין חֻלֵּיהֶן בְּטָהֳרָה וּפְרוּשִׁים מִמַּגַּע עַם הָאָרֶץ, דִּתְנַן בִּגְדֵי עַם הָאָרֶץ מִדְרָס לַפְּרוּשִׁים: וְסִפְרֵי הֲמִירָם. סִפְרֵי הַמִּינִים. וְנִקְרָאִים הֲמִירָם, שֶׁהֵמִירוּ דַּת הָאֱמֶת בְּדִבְרֵי שֶׁקֶר: תַּרְוָדוֹת. כַּפּוֹת שֶׁאוֹכְלִים בָּהֶן. לְשׁוֹן מְלֹא תַּרְוַד רָקָב: אַף סִפְרֵי הַקֹּדֶשׁ לְפִי חִבָּתָן הִיא טֻמְאָתָן. שֶׁלֹּא יַעֲשֵׂם אָדָם שְׁטִיחִין עַל גַּבֵּי בְּהֵמָה. וּלְפִי דִּבְרֵיהֶם הָיָה מֵשִׁיב לָהֶם, וְלֹא לְפִי הָאֱמֶת {יג}. דְּטַעֲמָא דְּסִפְרֵי הַקֹּדֶשׁ מְטַמְּאִין אֶת הַיָּדַיִם, כְּדֵי שֶׁלֹּא יָבֹאוּ הַסְּפָרִים לִידֵי פְּסֵידָא, שֶׁהָעַכְבָּרִים הַמְּצוּיִּן אֵצֶל הָאֳכָלִים הָיוּ מַפְסִידִים אֶת הַסְּפָרִים, כִּדְפָרְשִׁינַן בְּסוֹף זָבִים: (ר"ע מברטנורה).
עיקר תוי"ט {יג} דּוּמְיָא דִּלְפִי חִבָּתָן שֶׁאָמְרוּ הֵם בָּעֲצָמוֹת דְּגַם כֵּן לָאו אֱמֶת הוּא, אֶלָּא קְרָא כְּתִיב אוֹ בְעֶצֶם אָדָם, אֲבָל מָצִינוּ כֵּן בְּעוֹר הָאָדָם: (עיקר תוי"ט).
פרק ד - משנה ז
אוֹמְרִים צְדוֹקִין, קוֹבְלִין אָנוּ עֲלֵיכֶם, פְּרוּשִׁים, שֶׁאַתֶּם מְטַהֲרִים אֶת הַנִּצּוֹק. אוֹמְרִים הַפְּרוּשִׁים, קוֹבְלִין אָנוּ עֲלֵיכֶם, צְדוֹקִים, שֶׁאַתֶּם מְטַהֲרִים אֶת אַמַּת הַמַּיִם הַבָּאָה מִבֵּית הַקְּבָרוֹת. אוֹמְרִים צְדוֹקִין, קוֹבְלִין אָנוּ עֲלֵיכֶם, פְּרוּשִׁים, שֶׁאַתֶּם אוֹמְרִים, שׁוֹרִי וַחֲמוֹרִי שֶׁהִזִּיקוּ, חַיָּבִין. וְעַבְדִּי וַאֲמָתִי שֶׁהִזִּיקוּ, פְּטוּרִין. מָה אִם שׁוֹרִי וַחֲמוֹרִי, שֶׁאֵינִי חַיָּב בָּהֶם מִצְוֹת, הֲרֵי אֲנִי חַיָּב בְּנִזְקָן. עַבְדִּי וַאֲמָתִי, שֶׁאֲנִי חַיָּב בָּהֶן מִצְוֹת, אֵינוֹ דִין שֶׁאֱהֵא חַיָּב בְּנִזְקָן. אָמְרוּ לָהֶם, לֹא. אִם אֲמַרְתֶּם בְּשׁוֹרִי וַחֲמוֹרִי, שֶׁאֵין בָּהֶם דַּעַת, תֹּאמְרוּ בְּעַבְדִּי וּבַאֲמָתִי, שֶׁיֵּשׁ בָּהֶם דָּעַת. שֶׁאִם אַקְנִיטֵם, יֵלֵךְ וְיַדְלִיק גְּדִישׁוֹ שֶׁל אַחֵר וֶאֱהֵא חַיָּב לְשַׁלֵּם:
ר"ע מברטנורה מְטַהֲרִים אֶת הַנִּצּוֹק. דִּתְנַן בְּמַסֶּכֶת מַכְשִׁירִין, כָּל הַנִּצּוֹק, טָהוֹר. אִם מְעָרֶה מִכְּלִי טָהוֹר לִכְלִי טָמֵא, מַה שֶׁנִּשְׁאָר בַּכְּלִי הָעֶלְיוֹן, טָהוֹר, דְּנִצּוֹק אֵינוֹ חִבּוּר: אַמַּת הַמַּיִם הַבָּאָה מִן הַקְּבָרוֹת. מוֹדוּ בָּהּ צְדוֹקִים דִּטְהוֹרָה, דִּכְתִיב (וַיִּקְרָא יא) מִקְוֵה מַיִם יִהְיֶה טָהוֹר: שֶׁהֲרֵי אֵין בָּהֶן דַּעַת. שֶׁיְּכַוְּנוּ לְהַפְסִיד מָמוֹן לְבַעֲלֵיהֶן: יֵלֵךְ וְיַדְלִיק גְּדִישׁוֹ שֶׁל אַחֵר. וְנִמְצָא מַפְסִיד אֶת רַבּוֹ מֵאָה מָנֶה בְּכָל יוֹם: (ר"ע מברטנורה).
פרק ד - משנה ח
אָמַר צְדוֹקִי גְלִילִי, קוֹבֵל אֲנִי עֲלֵיכֶם, פְּרוּשִׁים, שֶׁאַתֶּם כּוֹתְבִין אֶת הַמּוֹשֵׁל עִם משֶׁה בַּגֵּט. אוֹמְרִים פְּרוּשִׁים, קוֹבְלִין אָנוּ עָלֶיךָ, צְדוֹקִי גְלִילִי, שֶׁאַתֶּם כּוֹתְבִים אֶת הַמּוֹשֵׁל עִם הַשֵּׁם בַּדַּף, וְלֹא עוֹד, אֶלָּא שֶׁאַתֶּם כּוֹתְבִין אֶת הַמּוֹשֵׁל מִלְמַעְלָן וְאֶת הַשֵּׁם מִלְּמַטָּן, שֶׁנֶּאֱמַר (שמות ה) וַיֹּאמֶר פַּרְעֹה מִי ה' אֲשֶׁר אֶשְׁמַע בְּקֹלוֹ לְשַׁלַּח אֶת יִשְׂרָאֵל {יד}. וּכְשֶׁלָּקָה מַהוּ אוֹמֵר (שם ט), ה' הַצַּדִּיק:
ר"ע מברטנורה צְדוֹקִי גְלִילִי. צְדוֹקִי שֶׁהָיָה מֵאֶרֶץ הַגָּלִיל: הַמּוֹשֵׁל עִם מֹשֶׁה בַּגֵּט. שֶׁהָיוּ מוֹנִים לִשְׁנוֹת הַמְּלָכִים וְכוֹתְבִים בְּכָךְ וְכָךְ לְמֶלֶךְ פְּלוֹנִי, וּבְסוֹף הַגֵּט כּוֹתְבִין כְּדַת מֹשֶׁה וְיִשְׂרָאֵל, וּגְנַאי הַדָּבָר לְמֹשֶׁה: אֶת הַמּוֹשֵׁל מִלְמַעְלָן וְאֶת הַשֵּׁם מִלְּמַטָּן. שֶׁמַּקְדִּימִין שֵׁם פַּרְעֹה לְשֵׁם הַשֵּׁם, דִּכְתִיב וַיֹּאמֶר פַּרְעֹה מִי ה': וּכְשֶׁלָּקָה מַה הוּא אוֹמֵר ה' הַצַּדִּיק. כְּדֵי שֶׁלֹּא לְהַשְׁלִים הַמַּסֶּכְתָּא בְּמִי ה' אֲשֶׁר אֶשְׁמַע בְּקֹלוֹ, מִשּׁוּם אַל תַּעֲמֹד בְּדָבָר רַע {טו}, הִשְׁלִים בַּה' הַצַּדִּיק: (ר"ע מברטנורה).
עיקר תוי"ט {יד} שֶׁאַתֶּם כוּ'. אָמְרוּ לוֹ חֲכָמִים, כִּי אֵין זֶה גֵּרָעוֹן לְמֹשֶׁה וְאֵין בָּזֶה גְּדֻלָּה לַמֶּלֶךְ. שֶׁאָנוּ כּוֹתְבִין גַּם כֵּן ה' עִם פַּרְעֹה וְנַקְדִּים שֵׁם פַּרְעֹה כוּ'. הָרַמְבַּ"ם: {טו} וּבְמַסֶּכֶת פֵּאָה דִּמְסַיֵּם כִּי הַשֹּׁחַד יְעַוֵּר, הָא תָּנֵי וְגוֹ', וְנִתְכַּוֵּן לְסֵיפֵיהּ דִּקְרָא צֶדֶק צֶדֶק תִּרְדֹּף לְמַעַן תִּחְיֶה: (עיקר תוי"ט).