שלחן ערוך - אבן העזר (מ)
הלכות פריה ורביה



סימן א - דיני פריה ורביה, ושלא לעמד בלא אשה
ובו י''ד סעיפים 
א חַיָּב כָּל אָדָם לִשָּׂא (א) אִשָּׁה כְּדֵי לִפְרוֹת וְלִרְבּוֹת. וְכָל מִי שֶׁאֵינוֹ עוֹסֵק בִּפְרִיָּה וּרְבִיָּה כְּאִלּוּ שׁוֹפֵךְ דָּמִים, וּמְמַעֵט אֶת הַדְּמוּת, וְגוֹרֵם לַשְּׁכִינָה שֶׁתִּסְתַּלֵּק מִיִּשְׂרָאֵל. הגה: וְכָל מִי שֶׁאֵין לוֹ אִשָּׁה שָׁרוּי בְּלֹא בְּרָכָה בְּלֹא תּוֹרָה כוּ', וְלֹא נִקְרָא אָדָם. וְכֵיוָן שֶׁנָּשָׂא אִשָּׁה עֲוֹנוֹתָיו מִפַּקְפְּקִים, שֶׁנֶּאֱמַר: ''מָצָא אִשָּׁה מָצָא טוֹב וַיָּפֶק רָצוֹן מֵה''' (מִשְׁלֵי יח, כב) [טוּר]
 באר היטב  (א) אשה. וחייב לבעול בכל עונה אפילו שהרשת את בעלה שימנע עונתה חייב לבעול בכל עונה עד שיהא לו בנים הרמב''ם פט''ו ה''א. וכן איתא לקמן סימן ע''ו ס''ו: ומשמע אחר שיהיה לו בנים מהני רשות שלה אפי' אם יוכל עוד להוליד. וצ''ע מנ''ל להרמב''ם חילוק זה דמהני מחילה שלה אחר הקיום פ''ו דהא אפי' אם קיים פו''ר מ''מ חייב לקיים לערב אל תנח ידך ב''ש ע''ש. הראנ''ח ח''ב סי' מ''ג נסתפק אי מהני דבורא בעלמא ולא מצי הדרי בה או לא ע''ש:


ב אֵין מוֹכְרִין סֵפֶר תּוֹרָה, אֶלָּא כְּדֵי לִלְמֹד (ב) תּוֹרָה וְלִשָּׂא אִשָּׁה:
 באר היטב  (ב) תורה. בכלל זה איתא הספקת תלמידים. ובכלל לישא אשה איתא להשיא יתומים בדמיו כמ''ש בא''ח סימן קנ''ג. ול''ד ס''ת אלא ה''ה שאר ספרים נמי אסור למכור אלא לדברים אלו כמ''ש ביו''ד סי' ר''ע וכ''כ בה''י: וכתב הח''מ דוקא משום מצות פו''ר מוכרים ס''ת אבל להשיא יתומה אין מוכרין כי היא אינה מצווה על פו''ר אלא דוקא להשיא יתום מוכרים משום פו''ר. והב''ש כתב עליו מיהו למ''ש לקמן ס''מ מוכרין ס''ת לקיים לערב אל תנח ידך י''ל להשיא יתומה נמי מוכרים ס''ת לקיים לשבת יצרה דאשה נמי מצווה על שבת. ומיהו למ''ש ס''ס י''ג בהג''ה אשה אל תשב בלא בעל משום חשד. והוא מהרמב''ם פט''ו מה''א דין י''ו. משמע דאינה מצווה על שבת. ועיין תשובת רד''ך שכתב דהאשה מצווה על שבת. ולכאורה קשה דאם י''ל דמוכרים ס''ס. בשביל להשיא יתומה כדי לקיים שבת יצרה א''כ ה''נ מוכרים ס''ת בשביל שלא יעמוד הוא בלא אשה אף בשכבר קיים פו''ר כסברת י''א שבסעי' ח' א''כ לא מוכח תוס' מידי בחגיגה דף ב' ע''ב האי עשה אלים טפי כדאמרי' במגילה מוכר אדם ס''ת וכו' ומייתי לא תהו בראה כ''א לשבת וגו' וכן בגיטין דף מ''א ע''ב דילמא להכי אתיא הגמר' הקרא דלא תהו וגו' להורות אף בשכבר קיים פ''ו וה''ה בשביל יתומה דלא שייך פו''ר מוכרים בשביל שבת יצרה. ועיין במ''א בא''ח סימן קנ''ג ס''ק ט' ע''ש. ולאחר עיון לאו קושיא הוא. דתוס' שכתבו האי עשה אלים טפי וכו' סברי באמת כדיעה א' שבסעי' ח' וכן הוא בהדיא ביבמות דף ס''א ע''ב תוס' בד''ה נפקא מינה וכו'. והב''ש דכתב דמוכרים ס''ת בשביל להשיא יתומה כדי לקיים שבת יצרה. כ''כ לפי י''א שבסעי' ח' עיין ודו''ק. ולענין אם יש חילוק בין ס''ת של יחיד או של רבים עיין בי''ד סימן ר''ע ובא''ח סימן קנ''ג:


ג מִצְוָה עַל כָּל אָדָם שֶׁיִּשָּׂא אִשָּׁה (ג) בֶּן י''ח, וְהַמַּקְדִּים לִשָּׂא בֶּן י''ג, מִצְוָה מִן (ד) הַמֻּבְחָר, אֲבָל קֹדֶם י''ג לֹא יִשָּׂא דְּהָוֵי (ה) כִּזְנוּת. וּבְשׁוּם עִנְיָן לֹא יַעֲבֹר מֵעֶשְׂרִים שָׁנָה בְּלֹא אִשָּׁה. וּמִי שֶׁעָבְרוּ עָלָיו כ' שָׁנָה וְאֵינוֹ רוֹצֶה לִשָּׂא, בֵּית דִּין כּוֹפִין אוֹתוֹ לִשָּׂא כְּדֵי לְקַיֵּם מִצְוַת פְּרִיָּה וּרְבִיָּה. וּמִיהוּ, אִם עוֹסֵק בַּתּוֹרָה וְטָרַח בָּהּ, וּמִתְיָרֵא לִשָּׂא אִשָּׁה כְּדֵי שֶׁלֹּא יִטְרַח בִּמְזוֹנוֹ וְיִתְבַּטֵּל מִן הַתּוֹרָה, מֻתָּר (ו) לְהִתְאַחֵר. הגה: וּבַזְּמַן הַזֶּה נָהֲגוּ שֶׁלֹּא לָכֹף עַל זֶה. וְכֵן מִי שֶׁלֹּא קִיֵּם פְּרִיָּה וּרְבִיָּה וּבָא לִשָּׂא אִשָּׁה שֶׁאֵינָהּ בַּת בָּנִים, כְּגוֹן עֲקָרָה וּזְקֵנָה אוֹ קְטַנָּה, מִשּׁוּם שֶׁחוֹשֵׁק בָּהּ אוֹ מִשּׁוּם מָמוֹן שֶׁלָּהּ, אַף עַל פִּי שֶׁמִּדִּינָא הָיָה לִמְחוֹת בּוֹ, לֹא נָהֲגוּ מִכַּמָּה דּוֹרוֹת לְדַקְדֵּק בְּעִנְיַן הַזִּוּוּגִים. וַאֲפִלּוּ בְּנָשָׂא אִשָּׁה וְשָׁהָה עִמָּה עֲשָׂרָה שָׁנִים לֹא נָהֲגוּ לָכֹף אוֹתוֹ (ז) לְגָרְשָׁהּ, אַף עַל פִּי שֶׁלֹּא קִיֵּם פְּרִיָּה וּרְבִיָּה, וְכֵן בִּשְׁאָר עִנְיְנֵי זִוּוּגִים (רִיבָ''שׁ סִימָן ט''ו), וּבִלְבַד שֶׁלֹּא תְּהֵא אֲסוּרָה עָלָיו:
 באר היטב  (ג) בן י''ח. אע''ג דכל המצות חייב לקיים מיד כשנעשה הבן י''ג מ''מ מצוה זו קבלו חכמינו ז''ל שבן י''ח לחופה מאחר שצריך ללמוד קודם שישא אשה והתחלת למוד גמרא הוא מבן ט''ו ואילך. וכתב ה''ה ריש פרק ט''ו מה''א דמצוה היא שישא בהתחלת שנת י''ח: (ד) המובחר. היינו י''ג שלימות כ''מ מרמב''ם. אבל רש''י ותו' בסנהדרין דף פ''ו ע''ב ס''ל חצי שנה או שנה קודם שנעשה גדול נמי מצוה: (ה) כזנות. זהו דעת הרמב''ם וטור. אבל תוס' ורא''ש ס''ל דלא הוי זנות כיון דבקדושין היא אצלו. ועיין ח''מ וב''ש. ובתשובת כנסת יחזקאל שאלה נ''ה מחלק אם אביו משיאו לקטן או האב יתפוס מטלטלין לכתובה אז הוי מצוה אבל אם הוא עצמו נושא אשה הוי כזנות מטעם דא''א לכתוב כתובה דאין מעשה הקטן כלום וישרה עם אשתו בלא כתובה והוי ביאתו זנות ע''ש ועיין מה שהקשה הב''ש ס''ק ג' על הב''ח ועי' בסנהדרין דף ט''ו ע''ב ודו''ק: (ו) להתאחר. ואין קצבה לדבר אפי' כל ימיו והוא שאין יצרו מתגבר עליו ב''ש: (ז) לגרשה. עיין ח''מ. ואם רוצה לגרשה בזמן הזה בע''כ אחר ששהתה י''ש נראה בכה''ג לא גזר ר''ג ב''ש עיין סימן קנ''ד:


ד וּמִי שֶׁחָשְׁקָה נַפְשׁוֹ בַּתּוֹרָה, כְּבֶן עַזַּאי, תָּמִיד, וְנִדְבַּק בָּהּ כָּל יָמָיו, וְלֹא נָשָׂא אִשָּׁה, אֵין בְּיָדוֹ עָוֹן, וְהוּא שֶׁלֹּא יְהֵא יִצְרוֹ מִתְגַּבֵּר עָלָיו: 

ה כֵּיוָן שֶׁיֵּשׁ לָאָדָם זָכָר וּנְקֵבָה, קִיֵּם מִצְוַת פְּרִיָּה וּרְבִיָּה; וְהוּא שֶׁלֹּא יִהְיֶה הַבֵּן (ח) סָרִיס אוֹ הַנְּקֵבָה אַיְלוֹנִית. (פי', אַיִל הוּא זְכַר הַצֹאן, כְּלוֹמַר שֶׁיֵּשׁ לָאִשָּׁה טֶבַע הַזָּכָר, וְסִימָנִים הֵם שֶׁאֵין לָהּ שָׁדַיִם כַּנָּשִׁים, וְקוֹלָהּ עָבֶה, וְאוֹתוֹ מָקוֹם אֵינוֹ בּוֹלֵט מִגּוּפָהּ כְּיֶתֶר הַנָּשִׁים):
 באר היטב  (ח) סריס. משמע הקפידה היא שלא היו סריסים או איילונות דאינם ראויים כלל להוליד אבל אם הם ראויים להוליד אלא נשא אשה איילונית. והיא נשואה לסריס תו אביהם פטור מפ''ו ח''מ ב''ש:


ו נוֹלְדוּ לוֹ זָכָר (ט) וּנְקֵבָה, וּמֵתוּ וְהִנִּיחוּ בָּנִים, הֲרֵי זֶה קִיֵּם מִצְוַת פְּרִיָּה וּרְבִיָּה. בַּמֶּה דְּבָרִים אֲמוּרִים, כְּשֶׁהָיוּ בְּנֵי הַבָּנִים זָכָר וּנְקֵבָה, וְהָיוּ בָּאִים מִזָּכָר וּנְקֵבָה, אַף עַל פִּי שֶׁהַזָּכָר בֶּן בִּתּוֹ וְהַנְּקֵבָה בַּת בְּנוֹ, הוֹאִיל וּמִשְּׁנֵי בָּנָיו הֵם בָּאִים הֲרֵי קִיֵּם מִצְוַת פְּרִיָּה וּרְבִיָּה. אֲבָל אִם הָיוּ לוֹ בֵּן וּבַת, וּמֵתוּ, וְהִנִּיחַ אֶחָד מֵהֶם זָכָר וּנְקֵבָה, עֲדַיִן לֹא קִיֵּם מִצְוָה זוֹ. הגה: הָיָה הַבֵּן (י) מַמְזֵר, אוֹ חֵרֵשׁ שׁוֹטֶה (וְקָטָן), קִיֵּם הַמִּצְוָה. (ב''י בְּשֵׁם הָרַשְׁבָּ''א):
 באר היטב  (ט) ונקיבה. משמע שני זכרים ומכ''ש שתי נקבות לא מהני. אבל תוס' ביבמות דף ס''ב ע''ב ס''ל דבשני זכרים הבאים מבן ובת קיים פו''ר. ובש''ג הוסיף אפילו בשתי בנות הבאים מבן ובת קיים פו''ר. ואם היה לו ב' זכרים והם הניחו זכר ונקיבה. או שהיה לו ב' זכרים וא' מהן היה לו בת לא קיים פו''ר שצריך הוא שיוליד תחלה זכר ונקיבה ואם הבן קיים והבת מתה והניחה בת קיים פו''ר ואם הבן קיים ולא הוליד עדיין והבת מתה והניחה בן לא קיים פו''ר. יש להסתפק אשה שנתעברה באמבטי אם האב קיים פו''ר ואם נקרא בנו לכל דבר ח''מ. וב''ש הביא ראיה דהוי בנו לכל דבר: (י) ממזר. דוקא ממזר ידוע חי. אבל ממזר אינו ידוע אז אינו חי לא קיים פ''ו:


ז הָיוּ לוֹ בָּנִים בִּהְיוֹתוֹ עוֹבֵד כּוֹכָבִים, (יא) וְנִתְגַּיֵּר הוּא וְהֵם, הֲרֵי זֶה קִיֵּם מִצְוָה זוֹ. אֲבָל אִם הָיוּ לוֹ בָּנִים כְּשֶׁהוּא עֶבֶד, וְנִשְׁתַּחְרֵר הוּא וְהֵם, לֹא קִיֵּם מִצְוָה זוֹ עַד שֶׁיּוֹלִיד אַחַר שֶׁנִּשְׁתַּחְרֵר:
 באר היטב  (יא) ונתגייר. בתשובת מהר''י סג''ל סי' רכ''ג פסק אפילו לא נתגיירו בניו עמו קיים פו''ר. וכ''מ מתוספת דיבמות דף ס''ב ע''א ד''ה רי''א קיים פו''ר וכו'. וכנה''ג פסק דבנים גוים אינם עולים לו לקיום פ''ו ע''ש. ועיין מ''ש הבה''י. ועי' מ''ש התוספת בחגיגה דף ב' ע''ב ד''ה לא תהו בראה וכו' שסיימו שם ועוד פרו ורבו אכולהו בני נח כתיב אף לכנען ע''ש. והיא נגד הסוגיא דפרק ד' מיתות דאמרי' פו''ר לישראל נאמרה ולא לבני נח ע''ש וכ''כ המרש''א והניח בצ''ע. ובתשובת שבות יעקב ח''ב סימן קל''ד נשאל עליו והשיב דתו' דחגיגה כתבו זה התירץ למ''ד בני נח מצווין אף על הסירוס כדעת ר' חדקא דאמר הכי בפ''ד מיתות. ואל תתמה ע''ז שהרי הסמ''ג פסק ג''כ הכי וכ''כ הת''ה סימן (רנ''ט) [רצ''ט] הובא דבריו בב''י ס''ס (ו') [ה']. וצריכין אנו לומר דאע''ג דפשוט להש''ס לומר דמצות פ''ו לא נאמרה לבני נח היינו שאינם מצווים בהכרח לקיים המצות דפו''ר אך הרשות בידם שלא לעסוק כלל בפ''ו אבל לסרס עצמו בענין שא''א להם לעסוק בפ''ו זה ודאי באיסורו קיים לדעת ר' חדקא וא''כ בהאי חצי עבד וחצי בן חורין דהוי כסירוס ממש שאינו יכול לישא שפחה ולא בת חורין שפיר כתבו תוס' דבענין זה אף הבני נח מצווין עכ''ל. ושמעתי לתרץ ע''פ תוס' דיבמות דס''ב ע''א ד''ה בני פ''ו וכו' וא''ת דפרק ד' מיתות משמע דב''נ לא מיפקדי אפו''ר וי''ל דהכא לאו בני חיוב בפו''ר קאמר אלא שבניהם נקראים על שמם ע''ש לפ''ז יש לפרש מה שכתב התוס' בחגיגה דפ''ו אכולהו בני נח כתיב דה''ק דבניהם יקראו על שמם ומינה דשייכי בפ''ו אע''ג דלאו בני חיובא נינהו ע''כ שמעתי ולא הבנתי דהתוספ' מסיימו אף לכנען והתם אמרינן דהכל מודים בעבד שאין לו חייס עי' ודו''ק:


ח אַף עַל פִּי שֶׁקִּיֵּם פְּרִיָּה וּרְבִיָּה, אָסוּר לוֹ לַעֲמֹד בְּלֹא (יב) אִשָּׁה, וְצָרִיךְ שֶׁיִּשָּׂא אִשָּׁה (יג) בַּת בָּנִים אִם יֵשׁ סִפֵּק בְּיָדוֹ, אֲפִלּוּ יֵשׁ לוֹ כַּמָּה בָּנִים. וְאִם אֵין סִפֵּק בְּיָדוֹ לִשָּׂא אִשָּׁה בַּת בָּנִים אֶלָּא אִם כֵּן יִמְכֹּר סֵפֶר תּוֹרָה, אִם אֵין לוֹ בָּנִים יִמְכֹּר כְּדֵי שֶׁיִּשָּׂא אִשָּׁה בַּת בָּנִים. אֲבָל אִם יֵשׁ לוֹ (יד) בָּנִים, לֹא יִמְכֹּר אֶלָּא יִשָּׂא אִשָּׁה שֶׁאֵינָהּ בַּת בָּנִים וְלֹא יַעֲמֹד בְּלֹא אִשָּׁה. וְיֵשׁ אוֹמְרִים שֶׁאֲפִלּוּ אִם יֵשׁ לוֹ בָּנִים יִמְכֹּר (טו) סֵפֶר תּוֹרָה כְּדֵי שֶׁיִּשָּׂא אִשָּׁה בַּת בָּנִים. הגה: מִיהוּ, אִם מַכִּיר שֶׁאֵינוֹ בֶּן בָּנִים עוֹד וְאֵינוֹ רָאוּי עוֹד לְהוֹלִיד, יִשָּׂא אִשָּׁה שֶׁאֵינָהּ בַּת בָּנִים (נ''י בְּפ' הַבָּא עַל יְבִמְתּוֹ). וְכֵן אִם יֵשׁ לוֹ בָּנִים הַרְבֵּה וּמִתְיָרֵא שֶׁאִם יִשָּׂא אִשָּׁה בַּת בָּנִים יָבֹאוּ קְטָטוֹת וּמְרִיבוֹת בֵּין הַבָּנִים וּבֵין אִשְׁתּוֹ, מֻתָּר לִשָּׂא אִשָּׁה שֶׁאֵינָהּ בַּת בָּנִים; אֲבָל אָסוּר לֵישֵׁב בְּלֹא אִשָּׁה מִשּׁוּם חֲשָׁשׁ (טז) זוֹ (ת''ה סִי' רס''ג):
 באר היטב  (יב) אשה. איסור מדרבנן הוא וקרא אסמכתא בעלמא הוא ב''ש. ורמב''ן במלחמות ה' מסופק בזה: (יג) בת בנים. מדרבנן הוא החיוב הרי''ף והרמב''ם והרא''ש. וכתב הרמב''ן דאין כופין אותו לכ''ע דלא תקנה היא אלא כעין ישוב דרך ארץ ואין מחמירין עליו כ''כ: (יד) בנים. ואם אינו מוצא שום אשה בלא מכירה צריך למכור ס''ת כדי שלא יעמוד בלא אשה והיינו דמסיים לא יעמוד בלא אשה דאל''כ הא כבר כתב לפני זה דאסור לו לעמוד בלא אשה ואף דמפשט הגמרא משמע דטעם מכירת ס''ת לישא אשה משום שבת יצרה מ''מ הרהור עבירה קשה משבת יצרה ח''מ וב''ש כתב דלדעת נ''י אין מוכרין ע''ש: (טו) ס''ת. ע''ל ס''ק ב' מש''ש: (טז) זו. דמשום חשש קטטה יוכל לבטל מצות לערב אל תנח ידך אבל לא לעשות עבירה כי יש לחוש פן יתגבר יצרו עליו ב''ש. ועיין ח''מ:


ט נוֹשֵׂא אָדָם כַּמָּה נָשִׁים, וְהוּא דְּאֶפְשָׁר לְמֵיקַם (יז) בְּסִפּוּקַיְהוּ. וּמִכָּל מָקוֹם נָתְנוּ חֲכָמִים עֵצָה טוֹבָה שֶׁלֹּא יִשָּׂא אָדָם יוֹתֵר מִד' נָשִׁים, כְּדֵי שֶׁיַּגִּיעַ לְכָל אַחַת עוֹנָה (יח) בְּחֹדֶשׁ. וּבְמָקוֹם שֶׁנָּהֲגוּ שֶׁלֹּא לִשָּׂא אֶלָּא אִשָּׁה (יט) אַחַת, אֵינוֹ רַשַּׁאי לִשָּׂא אִשָּׁה אַחֶרֶת עַל אִשְׁתּוֹ. וְעַיֵּן לְקַמָּן ס''ס ב' דְּאָסוּר לִשָּׂא שְׁנֵי נָשִׁים בִּשְׁנֵי מְקוֹמוֹת:
 באר היטב  (יז) בסיפוקייהו. ואם היא מוחלת ורצונה להסתפק במועט ודאי רשות לישא אפי' אם א''א למיקם בסיפוקייהו דכתיב והחזיקו שבע נשים באיש א' ח''מ. מיהו ביבמה נראה אפי' אם היא מוחלת מ''מ מוטל על הב''ד ליתן לה עצה טובה שאל תנשא לו. ב''ש: (יח) בחדש. היינו אם הוא ת''ח דעונה שלו בכל שבת. ואפילו אם יש לו כמה נשים אין מוטל עליו העונה יותר רק העונה מה שחייב כשיש לו אשה א'. ב''ש: (יט) אחת. ר''ל אפי' בלא חר''ג כיון שנהגו הוי כאלו התנה כן. אלא מחמת המנהג מהני ריצוי שלה אבל משום חר''ג לא מהני ריצוי שלה ד''מ ב''ש:


י רַבֵּנוּ גֵּרְשֹׁם (כ) הֶחֱרִים עַל הַנּוֹשֵׂא עַל אִשְׁתּוֹ; אֲבָל בִּיבָמָה לֹא הֶחֱרִים. וְכֵן בַּאֲרוּסָה. הגה: אִם אֵינוֹ רוֹצֶה (כא) לִכְנֹס אֶלָּא לִפְטֹר (מַהֲרִי''ק שֹׁרֶשׁ ק''א). וְהוּא הַדִּין בְּכָל מָקוֹם שֶׁיֵּשׁ דִּחוּי מִצְוָה, כְּגוֹן שֶׁשָּׁהָה עִם אִשְׁתּוֹ עֶשֶׂר שָׁנִים וְלֹא יָלְדָה (מָרְדְּכַי פֶּרֶק הַחוֹלֵץ רַשְׁבָּ''א סִימָן ר''פ וּמהר''ם פַּדָּוואָה סִי' י''ט). אָמְנָם יֵשׁ חוֹלְקִים וּסְבִירָא לְהוּ דְּחֵרֶם רַבֵּנוּ גֵּרְשֹׁם נוֹהֵג אֲפִלּוּ בִּמְקוֹם מִצְוָה וַאֲפִלּוּ בִּמְקוֹם יִבּוּם, וְצָרִיךְ לַחֲלֹץ (הַגָּהַת מָרְדְּכַי דִּיבָמוֹת וְהַגָּהוֹת מָרְדְּכַי דִּכְתֻבּוֹת וְכֵּן כָּתַב נ''י פֶּרֶק הַחוֹלֵץ). וּבְמָקוֹם שֶׁאֵין הָרִאשׁוֹנָה בַּת גֵּרוּשִׁין, כְּגוֹן (כב) שֶׁנִּשְׁתַּטֵּית אוֹ שֶׁהוּא מִן הַדִּין לְגָרְשָׁהּ וְאֵינָהּ רוֹצָה לִקַּח גֵּט מִמֶּנּוּ, יֵשׁ לְהָקֵל לְהַתִּיר לוֹ לִשָּׂא אַחֶרֶת (כֵּן מַשְׁמַע בִּתְשׁוּבַת הָרַשְׁבָּ''א). וְכָל שֶׁכֵּן אִם הִיא אֲרוּסָה וְאֵינָהּ רוֹצָה לְהִנָּשֵׂא לוֹ אוֹ לִפְטֹר מִמֶּנּוּ. וְלֹא פָּשְׁטָה תַּקָּנָתוֹ בְּכָל הָאֲרָצוֹת. הגה: וְדַוְקָא בְּמָקוֹם שֶׁיָּדוּעַ שֶׁלֹּא פָּשְׁטָה תַּקָּנָתוֹ, אֲבָל מִן הַסְּתָם נוֹהֵג בְּכָל מָקוֹם (תְּשׁוּבַת ר''י מִינְץ סִי' ק''י). וְעַיֵּן בְּיוֹרֶה דֵעָה סִי' רכ''ח אִם הָלַךְ מִמָּקוֹם שֶׁנָּהֲגוּ (כג) לְהַחֲמִיר לְמָקוֹם שֶׁנָּהֲגוּ לְהָקֵל. וְלֹא הֶחֱרִים אֶלָּא עַד סוֹף הָאֶלֶף (כד) הַחֲמִישִׁי. הגה: וּמִכָּל מָקוֹם בְּכָל מְדִינוֹת אֵלּוּ הַתַּקָּנָה וְהַמִּנְהָג בִּמְקוֹמוֹ עוֹמֵד, וְאֵין נוֹשְׂאִין שְׁתֵּי נָשִׁים, וְכוֹפִין בַּחֲרָמוֹת וְנִדּוּיִין מִי שֶׁעוֹבֵר וְנוֹשֵׂא ב' נָשִׁים לְגָרֵשׁ אַחַת (כה) מֵהֶן. וְיֵשׁ אוֹמְרִים דְּבַזְּמַן הַזֶּה אֵין לָכֹף מִי שֶׁעָבַר חֵרֶם רַבֵּנוּ גֵּרְשֹׁם (ב''י סִי' ע''ו), מֵאַחַר שֶׁכְּבָר נִשְׁלַם אֶלֶף הַחֲמִישִׁי (שָׁם בְּשֵׁם מַהֲרִי''ק), וְאֵין נוֹהֲגִין כֵּן. יֵשׁ אוֹמְרִים מִי שֶׁנִשְׁתַּמְּדָה אִשְׁתּוֹ, מְזַכֶּה לָהּ גֵּט עַל יְדֵי (כו) אַחֵר וְנוֹשֵׂא אַחֶרֶת, וְכֵן נוֹהֲגִין בִּקְצָת מְקוֹמוֹת (פִּסְקֵי מהרא''י סִי' רנ''ו). וּבְמָקוֹם שֶׁאֵין מִנְהָג אֵין לְהַחֲמִיר וּמֻתָּר לִשָּׂא אַחֶרֶת בְּלֹא גֵּרוּשֵׁי הָרִאשׁוֹנָה (שָׁם מִנְהֲגֵי רַיְנוּ''ס):
 באר היטב  (כ) החרים. משום קטטא תיקן ולא משום דררא דאיסורא ונ''מ בזה היכא דאיכא פלוגתא בתקנתא המיקל לא הפסיד. גם עכשיו אחר אלף חמישי כבר כלה הזמן ומכאן ואילך אינו אלא מנהג שנהגו להחמיר לכן במקום ספיקא מעמידין על דין תורה ד''מ. כתב בהלכות קטנות סי' ל''ח דתקנת ר''ג אקרקפתא דגברי מונח אבל אשה בכל דהו ניחא לה ולכן מותרת לינשא ב' אשכנזית לספרדי א' ושכן הורה הרב אורי שרגא ע''ש: (כא) לכנוס. כ''כ מהרי''ק שורש ק''א. ועיין מהרי''ק שורש ס''ג שכתב ועל ענין ארוסה שטוענת מאיס עלי וכו' להתיר לו לגרש בע''כ או לישא אחרת ע''ש וההיא תשובת מהרי''ק פסק הרמ''א כוותיה בסי' ע''ו סעי' ב' בהגה ע''ש משמע דאף בארוסה הצריך לו היתר מטעם מורדת ולא קאמר דבארוסה לא גזר ר''ג כלל. ונ''ל הא דאמרי' דבארוסה לא החרים ר''ג היינו דוקא אם אינו רוצה לכנוס אלא לפטור אבל אם דעתו לכנוס אותה לבסוף כל העומד לכנוס ככנוסה דמי מיד חל עליו חר''ג שלא לישא על אשתו אף כשהיא עדיין ארוס' לכן בשורש ס''ג דהוא רוצה לכנוס אותה שהיא מורדת עליו לכן חל חר''ג עליו וצריך היתר טעם מורדת. וזהו הפי' בהג''ה דכ' אהא וכן בארוסה אם אינו רוצה לכנוס אלא לפטור שבות יעקב ח''א סימן נ''ב ובתשובת חכם צבי שאלה קכ''ד כתב דפירוש ברמ''א הוא דכתב אם אינו רוצה לכנוס אלא לפטור היינו שלא תטעה שאם יש לו ארוסה שרשאי לישא אחרת עליה אף שבדעתו לכנוס ארוסתו ומטעם שהשניה אינה אסורה כיון שעדיין הראשונה אינה אשתו וגם הראשונה תהא מותרת לכנוס אחר נשואי שניה שהרי בהיתר נתקדשה לו קמ''ל דאסור. ובה''י פירש הרמ''א בע''א ע''ש. ועי' ב''ש. ובגוף הדין חולק החכם צבי בתשובתו סי' קכ''ד ופסק דבארוסה נמי החרים ר''ג ע''ש: וכ''פ בתשובת מיימונית סי' ל''ד ומהר''י סג''ל סק''א אבל בתשובת שבות יעקב ח''ב סימן קי''ב ובח''מ סימן נ''ב פסק כמהרי''ק דבארוסה לא החרים וכ''כ מבי''ט ח''ב סימן ר''ט. ומהרשד''ם חא''ה סימן ע''ח. בן עשיר שקידש בתולה אחת שפחה עברית שבבית לפני עדים ואח''כ נתחרט וגם אביו ובני משפחתו מוחין בדבר שלא להכניסה לנשואין והבתולה אינה רוצה לקבל גיטה והוא רוצה לישא אחרת אם יש למנוע מחמת חר''ג. פסק שבות יעקב ח''ב סי' קי''ב דאין למונעו מחמת חר''ג דבארוסה לא החרים. ולפי דברי החכם צבי הנ''ל שחולק עליו ופסק דבארוסה נמי החרים ר''ג. יש למנעו: וכנה''ג בהגהת ב''י סעיף נ''ט העלה דמהרי''ק איירי כשהראשון באירוסין אבל כשהראשונה בנשואין אעפ''י שהשניה היא באירוסין עובר על חר''ג דלא כהרשד''ם חא''ה סימן ע''ח דס''ל דכל שהשניה אינה בנשואין אלא באירוסין לבד לא עבר על חר''ג ע''ש: ועיין תשובת ב''י סימן י''ב מדיני גיטין ומהרי''ט חא''ה סימן ח' ומר''י הלוי סימן כ''א קטן שנפלה לו יבמה ובעודנו קטן נשתדך לבת זוגו וכעת הוא בן י''ג שנים ויום א' ולא הביא ב' שערות וזמן הנשואין הגיע ואבי הבת רוצה להשיא לו בתו כתנאי השידוכין. האם יש למנוע לישא משודכת מכח חר''ג אע''ג דכתב ביבמה לא החרים היינו ברוצה לייבם על אשתו הנשואה משא''כ ברוצה לישא על יבמתו הזקוקה פסק בחכם צבי שאלה קט''ז דמותר לישא משודכתו קודם שיחלוץ היבמה ואין בזה משום חר''ג ואפי' לרמ''א דפסק דנהג במקום מצוה ואפי' במקום יבום וצריך לחלוץ. היינו שיוכל לחלוץ אבל אונס כי הכא לא ע''ש. וע''ע סימן ק''ד: (כב) שנשתטית. כתב הכל בו דאין להתיר חר''ג אלא עפ''י מאה אנשים מג' קהלות מג' ארצות ובד''מ כתב דא''צ בזה הזמן להתיר ע''י מאה אנשים כי כבר כלה הזמן חר''ג ואינו אלא מנהג שנהג להחמיר. מיהו ב''ח כתב קבלה היא מגדולי עולם שיציע הענין לפני הגדולים שבאותו הדור ויסכימו בהיתר מאה רבנים וגם ישליש סך הכתובה ונדוניא ותוס' כתובה ביד הבית דין ואח''כ ישא אחרת: ועוד כ' בסי' קי''ט שיתן הגט ביד שליח הולכה שיהיה הגט בידו עד שתתשפה וחייב לייחד לה בית בפני עצמה וישמור אותה ממנהג הפקר וחייב ליתן לה מזונות: ודבריו שם מ''ש בשם רש''ל סותרים למ''ש בסי' זה ע''ש: ואם אין ידו משגת להשלים הכתובה כתב בתשו' צמח צדק סימן ס''ו דיש תקנה דקרובים ימכרו הכתובה לבעלה בטובת הנאה בכדי דמי' שיהיו מספיק לה הרווחים למזונותיה ולפרנסה ע''ש: ואחר שתתרפא חייב לגרשה מיד כדי שלא יהיה לו שתי נשים ב''ש: (כג) להחמיר. דשם נתבאר דאין יכול לישא שתי נשים שחר''ג אין המקום גורם אלא אקרקפתא דגברי: וכתב הרש''ך ח''ב סימן ל''ז דאינו חייב לקיים חר''ג אלא כשהוא נשוי אשה מן המקום שיצא משם אבל אם לא היה נשוי אשה מן המקום שיצא משם יוכל לישא כאן במקום שאינו נוהג חר''ג שתי נשים. אבל מהריב''ל ח''ג סימן ק''ך כתב אפי' בשלא נשא במקום שנהג חר''ג אלא שנשא אשה במקום שאינו נוהג חר''ג ורצה לישא אשה על אשתו אסור הואיל והוא ממקום שנהג חר''ג וכנה''ג פסק כמהריב''ל מ''ש בהגהת ב''י סעיף ב'. ההולך ממקום שלא נהגו חר''ג למקום שנהגו חר''ג אינו יוכל לישא אשה על אשתו במקום שנהגו חר''ג. מי שעלה לא''י ולא עלתה אשתו עמו ורוצה לישא שם אשה אחרת וחושש לחר''ג שולח לה גט ע''י שליח ומשער הזמן שאיפשר שהגיע גט לידה ונושא אחרת הר''ם מטראני ח''א סימן ר''י. וכתב כנה''ג עליו ותמה אני אם הוא חושש לחר''ג לישא אשה אחרת למה לא חשש ג''כ לחר''ג שלא לגרשה בע''כ ומה תקנה מצא לו שישלח לה גט בע''כ. ויש לדחוק דבגירושין. דבשעת גירושין עובר על החרם ותו לא אבל לישא אשה אחרת כל עוד דאגידא ביה עובר על החרם ובעמוד והוצי' קאי: (כד) החמישי. עיין כנה''ג: (כה) מהן. פי' השניה תדחה מפני הראשונה אא''כ שהראשונה מקבלת גט ברצון עיין תשובת מהרש''ל סי' י''ד: (כו) אחר. משום חר''ג. ועיין תשובת צ''צ סימן ע' דפסק שם דדוקא אם המירה ברצון אבל אם המירה באונס אין רשאי לישא אחרת ע''ש ועיין כנה''ג:


יא טוֹב לַעֲשׂוֹת תַּקָּנָה בַּחֲרָמוֹת וְנִדּוּיִים עַל מִי שֶׁיִּשָּׂא אִשָּׁה עַל אִשְׁתּוֹ: 

יב נִשְׁבַּע שֶׁלֹּא יִשָּׂא אַחֶרֶת עַל אִשְׁתּוֹ, וְשָׁהֲתָּה עֶשֶׂר שָׁנִים שֶׁלֹּא יָלְדָה, יִתְבָּאֵר בְּסִימָן קי''ח: 

יג אִשָּׁה אֵינָהּ מְצֻוָּה עַל פְּרִיָּה וּרְבִיָּה. (וְעַיֵּן בְּסִימָן קנ''ד). [הַגָּה] וּמִכָּל מָקוֹם יֵשׁ אוֹמְרִים דְּלֹא תַּעֲמֹד בְּלֹא אִישׁ מִשּׁוּם (כז) חֲשָׁדָא (הַגָּהוֹת אַלְפָסִי פֶּרֶק הַבָּא עַל יְבִמְתּוֹ בְּשֵׁם א''ז):
 באר היטב  (כז) חשדא. כ''כ הרמב''ם פט''ו מה''א. ותימא דבפכ''א מהא''ב כתב ורשות לאשה שלא תנשא לעולם או תנשא לסריס ע''ש. ויש ליישב דמ''ש הרמב''ם בה''א דלא תעמוד בלא איש הוא מצד עצה טובה דלא תחשד. ושם בהלכות א''ב ע''פ הדין דמצד הדין הרשות לאשה שלא תנשא לעולם דאפי' איסור דרבנן ליכא גבה דידה לא משום שבת יצרה ולא משום הרהור משא''כ גבי דידיה וק''ל. כנה''ג ובהרד''ך בית י''ז חדר יו''ד:


יד דִּין מִי שֶׁנָּשָׂא אִשָּׁה וְשָׁהָה עִמָּהּ עֶשֶׂר שָׁנִים וְלֹא יָלְדָה, יִתְבָּאֵר שָׁם: 



סימן ב - שישתדל כל אדם לקח לו אשה הגונה
ובו י''א סעיפים 
א לֹא יִשָּׂא אָדָם אִשָּׁה שֶׁיֵּשׁ בָּהּ שׁוּם (א) פִּסוּל. הגה: כָּל הַנּוֹשֵׂא אִשָּׁה פְּסוּלָה מִשּׁוּם (ב) מָמוֹן, הָוְיָן לוֹ בָּנִים שֶׁאֵינָם מְהֻגָּנִים. אֲבָל בְּלָאו הָכִי, שֶׁאֵינָהּ פְּסוּלָה עָלָיו אֶלָּא שֶׁנּוֹשְׂאָהּ מִשּׁוּם מָמוֹן, מֻתָּר (תְּשׁוּבַת רִיבָ''שׁ סִימָן ט''ו). מִי שֶׁרוֹצֶה לִשָּׂא אִשָּׁה פְּסוּלָה, בְּנֵי מִשְׁפַּחְתּוֹ יְכוֹלִין לִמְחוֹת בּוֹ (הָרַ''ן פֶּרֶק הַמּוֹכֵר). וְאִם אֵינוֹ רוֹצֶה לְהַשְׁגִּיחַ בָּהֶם, יַעֲשׂוּ אֵיזֶה דָּבָר לְסִימָן שֶׁלֹּא יִתְעָרֵב זַרְעוֹ בְּזַרְעָם. וּמִי שֶׁפָּסְקוּ לוֹ מָמוֹן הַרְבֵּה לְשִׁדּוּכִין וְחָזְרוּ בָּהֶם, לֹא יְעַגֵּן כַּלָּתוֹ מִשּׁוּם זֶה וְלֹא יִתְקוֹטֵט בַּעֲבוּר נִכְסֵי אִשְׁתּוֹ, וּמִי שֶׁעוֹשֶׂה כֵּן אֵינוֹ מַצְלִיחַ וְאֵין זווּגוֹ עוֹלֶה יָפֶה, כִּי הַמָּמוֹן שֶׁאָדָם לוֹקֵחַ עִם אִשְׁתּוֹ אֵינוֹ מָמוֹן שֶׁל ישֶׁר, וְכָל הָעוֹשֶׂה כֵּן מִקְּרֵי נוֹשֵׂא אִשָּׁה לְשֵׁם (ג) מָמוֹן, אֶלָּא כָּל מַה שֶּׁיִּתֵּן לוֹ חָמִיו וַחֲמוֹתוֹ יִקַּח בְּעַיִן טוֹב וְאָז יַצְלִיחַ (ב''י בְּשֵׁם א''ח):
 באר היטב  (א) פיסול. היינו פסול דאסורה לו כגון חשש ממזר או חללה לכ''ג וכה''ג: (ב) ממון. ה''ה הנושא בלא ממון נמי איכא עונש אלא כוונתו לדייק אם נושא אשה בשביל ממון וליכא בה פסול משפחה ליכא איסור ח''מ ב''ש: (ג) ממון. אע''ג דלפני זה כתב כל שאינה פסולה עליו מותר לישא לשם ממון היינו אם נותנין לו ממון ברצון טוב אבל לעגן כלתו בשביל זה או לענין עצמו ולהמתין מלישא אשה עד שימצא אשה שתתן לו ממון אסור ועליהם נאמר כל הנושא אשה לשם ממון וכו' כלומר שהעכוב מלישא אשה בשביל חמדת ממון גורם לו להוליד בנים זרים ח''מ ב''ש ועיין בבה''י:


ב כָּל הַמִּשְׁפָּחוֹת בְּחֶזְקַת (ד) כְּשֵׁרוֹת וּמֻתָּר לִשָּׂא מֵהֶם לְכַתְּחִלָּה. וְאַף עַל פִּי כֵן אִם רָאִיתָ ב' מִשְׁפָּחוֹת שֶׁמִּתְגָּרוֹת זוֹ בָּזוֹ תָּמִיד, אוֹ שְׁנֵי בְּנֵי אָדָם שֶׁמִּתְגָּרִים זֶה בָּזֶה (בְּפ''י יוֹחֲסִין), אוֹ רָאִיתָ מִשְׁפָּחָה שֶׁהִיא בַּעֲלַת מַצָּה וּמְרִיבָה תָּמִיד, אוֹ רָאִיתָ אִישׁ שֶׁהוּא מַרְבֶּה מְרִיבָה עִם הַכֹּל וְעַז פָּנִים בְּיוֹתֵר, חוֹשְׁשִׁין לָהֶם וְרָאוּי לְהִתְרַחֵק מֵהֶם, שֶׁאֵלּוּ סִימָנֵי פַּסְלוּת הֵם. וְכֵן כָּל הַפּוֹסֵל אֲחֵרִים תָּמִיד, כְּגוֹן שֶׁנּוֹתֵן שֶׁמֶץ בְּמִשְׁפָּחוֹת אוֹ בִּיחִידִים וְאוֹמֵר עֲלֵיהֶם שֶׁהֵם מַמְזֵרִים, חוֹשְׁשִׁין לוֹ שֶׁמָּא מַמְזֵר הוּא. וְאִם אוֹמֵר לָהֶם שֶׁהֵם עֲבָדִים, חוֹשְׁשִים לוֹ שֶׁמָּא עֶבֶד הוּא, שֶׁכָּל הַפּוֹסֵל בְּמוּמוֹ פּוֹסֵל. וְכֵן מִי שֶׁיֵּשׁ בּוֹ עַזּוּת פָּנִים (ה) וְאַכְזָרִיּוּת וְשׂוֹנֵא אֶת הַבְּרִיּוֹת וְאֵינוֹ גּוֹמֵל לָהֶם חֶסֶד, חוֹשְׁשִים לוֹ בְּיוֹתֵר שֶׁמָּא גִּבְעוֹנִי הוּא:
 באר היטב  (ד) כשרות. בטור כ' בשם הרמ''ה מי שאינו משפחתו ידוע לנו לא אמרינן שהוא בחזקת כשרות לכן יש להחמיר ב''ש: וכ''כ בה''י מי שבא מארץ אחרת הן איש או אשה או בחור או בתולה או אלמן או אלמנה צריך ראיה שהוא ישראל ואף שמתנהגים כדת ישראל ומדברים בלשונינו ויודעים בכל טוב היהודים אעפ''כ צריכין ראיה וכן הוא תקנות מדינות ליטא שאין לסדר שום קידושין אא''כ שיש לו ראיה שהוא ישראל ומאיזה משפחה ע''ש: וכ''כ מהרי''ט בתשובה ח''א סימן קמ''ט ע''ש: (ה) ואכזריות. דג' סימנים יש בישראל ביישנים רחמנים וגומלי חסדים. וכל שאין לו ג' סימנים אין ראוי לדבק בו ודוקא שאין לו סימן כלל אבל אם יש א' מסמנים אלו ראוי לדבק בו וגבעונים הי' ניכר בהם שאין לו שום סימן ב''ש:


ג מִשְׁפָּחָה שֶׁקָּרָא עָלֶיהָ עַרְעָר, וְהוּא שֶׁיָּעִידוּ (ו) שְׁנַיִם שֶׁנִּתְעָרֵב בָּהֶם מַמְזֵר אוֹ חָלָל אוֹ שֶׁיֵּשׁ (ז) בָּהֶם עַבְדוּת, הֲרֵי זֶה סָפֵק. וְאִם מִשְׁפַּחַת כֹּהֲנִים הִיא, לֹא יִשָּׂא מִמֶּנָּה אִשָּׁה עַד שֶׁיִּבְדֹּק עָלֶיהָ ד' אִמָּהוֹת שֶׁהֵן ח': אִמָּהּ וְאֵם אִמָּהּ, אֵם אֲבִי אִמָּהּ וְאִמָּהּ; וְכֵן הוּא בּוֹדֵק עַל אֵם אָבִיהָ וְאִמָּהּ, אֵם אֲבִי אָבִיהָ וְאִמָּהּ. וְאִם הָיְתָה מִשְׁפָּחָה זוֹ שֶׁקָּרָא עָלֶיהָ עַרְעָר לְוִיִּם אוֹ יִשְׂרְאֵלִים, מוֹסִיף (ח) לִבְדֹּק עֲלֵיהֶם עוֹד אַחַת וְנִמְצָא בּוֹדֵק עֲשָׂרָה אִמָּהוֹת. אֲבָל אִשָּׁה הַבָּאָה לִנָּשֵׂא אֵינָהּ צְרִיכָה לִבְדֹּק, שֶׁלֹּא הֻזְהֲרוּ כְּשֵׁרוֹת לִנָּשֵׂא לִפְסוּלִים:
 באר היטב  (ו) שנים. כ''כ הרמב''ם. אבל רש''י פירש שקראו שנים שמץ פסול ולא שמעידין עדות גמור: (ז) עבדות. לא כתב או עבד דעבד שנתערב בישראל הולד כשר ולהרמב''ם אף לכהונה לא פגום. ע''כ נקט עבדות כלומר דהערעור הוא שיש בהם עבדים ושפחות וכל ולד הנולד במשפחה הוא ספק עבד דשמא נולד מן השפחה ח''מ: (ח) לבדוק. לפרש''י שהבאתי בסמוך ס''ק ו' דליכא עדות גמור שנתערב מממזר שפיר. אבל להרמב''ם דאיכא עדות גמור קשה למה א''צ בדיקה הלא היא מוזהר [ת] שלא תשא ממזר ע''כ יש להחמיר בשיש עדות שצריכה היא לבדוק אחריו ח''מ ב''ש:


ד כָּל שֶׁקּוֹרִין לוֹ מַמְזֵר, וְשׁוֹתֵק; אוֹ נָתִין, וְשׁוֹתֵק; אוֹ חָלָל, וְשׁוֹתֵק; אוֹ עֶבֶד, וְשׁוֹתֵק; חוֹשְׁשִׁין לוֹ (ט) וּלְמִשְׁפַּחְתּוֹ וְאֵין נוֹשְׂאִין מֵהֶם, אֶלָּא אִם כֵּן בּוֹדְקִין כְּמוֹ שֶׁנִּתְבָּאֵר. הגה: וְיֵשׁ אוֹמְרִים דְדַּוְקָא מִשְׁפָּחָה שֶׁנִּתְעָרֵב בָּהּ (י) אֶחָד מֵאֵלּוּ הַפְּסוּלִים, אֲבָל אָדָם אַחֵר שֶׁקּוֹרִין לוֹ כָּךְ וְשׁוֹתֵק, אֵין בְּכָךְ כְּלוּם (טוּר בְּשֵׁם ר''י וּבֵית יוֹסֵף בְּשֵׁם הָרַמְבַּ''ן וְהָרַשְׁבָּ''א). וְיֵשׁ אוֹמְרִים עוֹד, דְּכָל זֶה דַּוְקָא בַּדּוֹרוֹת הָרִאשׁוֹנִים שֶׁהָיוּ בֵּית דִּין נִזְקָקִין לְמִי שֶׁחֵרֵף חֲבֵרוֹ וּמַעֲנִישִׁים אוֹתוֹ כָּרָאוּי, לָכֵן הָוֵי שְׁתִיקָה כְּהוֹדָאָה. אֲבָל עַכְשָׁו, הַשּׁוֹתֵק עַל הַמְּרִיבָה הֲרֵי זֶה מְשֻׁבָּח, אֶלָּא אִם כֵּן קוֹרִין לוֹ כָּךְ שֶׁלֹּא בִּשְׁעַת מְרִיבָה (ב''י בְּשֵׁם הַשָּׂגוֹת הָרַאֲבַ''ד). וְיֵשׁ אוֹמְרִים דְּלֹא אָמְרִינַן שְׁתִיקָה כְּהוֹדָאָה. אֶלָּא אִם כֵּן צָוַח עַל פִּסוּל אַחֵר, אֲבָל אִם שׁוֹתֵק תָּמִיד לֹא הָוֵי כְּהוֹדָאָה (הָרַ''ן סוֹף פ''ק דִּכְתֻבּוֹת). וְכָל זֶה מַיְרֵי בְּפִסוּל הַנּוֹגֵעַ בְּעַצְמוֹ, אֲבָל אִם רוֹצִים לִפְסֹל זַרְעוֹ בְּפָנָיו וְשׁוֹתֵק, אֵין בְּכָךְ הוֹדָאָה, אֲבָל לְמֵיחַשׁ קְצָת מִיהָא בָּעִינָן (תְּשׁוּבַת רַ''מ פַּדָּוואָה סִימָן י''ד). וְהַשּׁוֹמֵעַ חֶרְפָּתוֹ בִּשְׁאָר דְּבָרִים וְשׁוֹתֵק, סִימָן הוּא שֶׁהוּא מְיֻחָס:
 באר היטב  (ט) ולמשפחתו. ולא אמרינן דזה השותק הוא הפסול ושאר בני המשפחה אין צריך בדיקה אלא החשש במשפחה כול' ב''ש דלא כח''מ: (י) א'. קשה אם נתערב בה למה לי דזה שותק ת''ל דצריך בדיקה כיון שנתערב בה א' מפסולים ותירץ הב''ש דנ''מ אם נתערב ספק ממזר מותר לישראל לישא אשה מן משפחה זו כמבואר לקמן ומ''מ אם שתקה מחזיקי' אוחה שהיא ממזרת. גם נ''מ אם נתערב ספק חלל או אלמנה ממשפחה זו אם נשאת לא תצא כמבואר בסעיף ה' אבל אם שותקת תצא. וב''ח וח''מ תירצו בע''א:


ה מִשְׁפָּחָה שֶׁנִּתְעָרֵב בָּהּ סְפֵק חָלָל, כָּל אִשָּׁה כְּשֵׁרָה שֶׁנִּשֵּׂאת לְאֶחָד מֵאוֹתָהּ מִשְׁפָּחָה וְנִתְאַלְמְנָה, אֲסוּרָה לְכֹהֵן לְכַתְּחִלָּה, וְאִם נִשֵּׂאת לֹא תֵּצֵא, מִפְּנֵי שֶׁהֵם שְׁתֵּי סְפֵקוֹת, שֶׁמָּא זוֹ אַלְמָנַת אוֹתוֹ חָלָל, שֶׁמָּא אֵינָהּ אַלְמָנָתוֹ; וְאִם נֹאמַר שֶׁהִיא אַלְמָנָתוֹ, שֶׁמָּא אֵינוֹ חָלָל. הגה: וְיֵשׁ אוֹמְרִים דַּוְקָא הָאַלְמָנָה דְּהֲוָה לָהּ חֶזְקַת כַּשְּׁרוּת, אֲבָל בִּתָּהּ, אֲפִלּוּ נִשֵאת, תֵּצֵא. וְיֵשׁ מְקִלִּין וְאוֹמְרִים דְּאֵין חִילוּק בֵּינָהּ (יא) לְבִתָּהּ (ב' הַדֵּעוֹת בְּב''י בסס''ז). אֲבָל אִם נִתְעָרֵב בָּהּ חָלָל וַדַּאי, כָּל אִשָּׁה מֵהֶם אֲסוּרָה עַד שֶׁיִּבְדֹּק, וְאִם נִשֵּׂאת תֵּצֵא. וְהוּא הַדִּין אִם נִתְעָרֵב בָּהּ סְפֵק (יב) מַמְזֵר אוֹ מַמְזֵר וַדַּאי. הגה: וְכָל זֶה דַּוְקָא לְמִי שֶׁיּוֹדֵעַ בַּדָּבָר. אֲבָל מִשְׁפָּחָה שֶׁנִּתְעָרֵב בָּהּ פְּסוּל, וְאֵינוֹ יָדוּעַ לָרַבִּים, כֵּיוָן שֶׁנִּטְמְעָה (יג) נִטְמְעָה, וְהַיּוֹדֵעַ פְּסוּלָהּ אֵינוֹ רַשַּׁאי לְגַלּוֹתָהּ, אֶלָּא יַנִּיחֶנָּהּ בְּחֶזְקַת כַּשְּׁרוּת, שֶׁכָּל הַמִּשְׁפָּחוֹת שֶׁנִּטְמְעוּ בְּיִשְׂרָאֵל כְּשֵׁרִים לֶעָתִיד לָבֹא. וּמִכָּל מָקוֹם כָּשֵׁר הַדָּבָר לְגַלּוֹת לַצְּנוּעִין (כָּךְ מַשְׁמַע מֵהָרַ''ן פֶּרֶק עֲשָׂרָה יוֹחֲסִין). וְדַוְקָא מִשְׁפָּחָה שֶׁנִּטְמְעָה וְנִתְעָרְבָה, אֲבָל כָּל זְמַן שֶׁלֹּא נִתְעָרְבָה מְגַלִּין הַפְּסוּלִים וּמַכְרִיזִין עֲלֵיהֶם, כְּדֵי שֶׁיַּפְרִישׁוּ מֵהֶם הַכְּשֵׁרִים (שָׁם בְּהַגָּהוֹת אַלְפָסִי). וְעַיֵּן בְּחשֶׁן הַמִּשְׁפָּט סִימָן ל''ה מִי נֶאֱמָן לְהָעִיד עַל מִשְׁפָּחוֹת:
 באר היטב  (יא) לבתה. וכ''ד האחרונים: (יב) ממזר. היינו אם יש עדים אז אסור ישראל לישא מן משפחה זו אבל אם יצא קול שנתערב אין איסור ומותר לישראל לישא מן משפחה זו ב''ש ע''ש: (יג) נטמעה. אפי' אם ידוע לשנים שנטמעה באיזה משפחה פסול אין ראוי לגלות ב''ש. וח''מ חוכך בזה דהאיך אין לגלות דהיום או מחר יבאו עדים ויהיו הבנים ספק ממזרים ע''ש. ודוקא ממזרים ונתינים דאין ראוים לבא בקהל ונטמעו אין מגלים אבל חללין דיש להם תקנה להתחתן בישראל מגלים ב''ש. וא''ל הא קי''ל ממזר דלא ידוע אינו חי ומבואר בספר חסידים אפי' יב''ח אינו חי וא''כ האיך אשכחן דנטמעו ממזרים: תירוץ ב''ש דאיירי במקומו היה ידוע ואז חי ואח''כ הלך למקום אחר ונושא אשה ושם א''י אם הוא ממזר:


ו לְעוֹלָם יִשְׁתַּדֵּל אָדָם לִשָּׂא בַּת תַּלְמִיד חָכָם וּלְהַשִּׂיא בִּתּוֹ לְתַלְמִיד חָכָם. לֹא מָצָא בַּת תַּלְמִיד חָכָם, יִשָּׂא בַּת גְּדוֹלֵי הַדּוֹר, לֹא מָצָא בַּת גְּדוֹלֵי (יד) הַדּוֹר, יִשָּׂא בַּת רָאשֵׁי כְּנֵסִיּוֹת. לֹא מָצָא בַּת רָאשֵׁי כְּנֵסִיּוֹת, יִשָּׂא בַּת גַּבָּאֵי צְדָקָה. לֹא מָצָא בַּת גַּבָּאֵי צְדָקָה, יִשָּׂא בַּת מְלַמְּדֵי תִּינוֹקוֹת וְאַל יַשִּׂיא בִּתּוֹ לְעַם הָאָרֶץ. הגה: וְעַל בְּנוֹתֵיהֶן הוּא אוֹמֵר: ''אָרוּר שׁוֹכֵב עִם בְּהֵמָה'' (דְּבָרִים כז, כא). וְכָל זֶה בְּעַם הָאָרֶץ שֶׁאֵינוֹ מְדַקְדֵּק בְּמִצְוֹת (טוּר). וּמִצְוָה לְאָדָם שֶׁיִּשָּׂא בַּת אֲחוֹתוֹ (גְּמָרָא בְּסַנְהֶדְרִין וּבִיבָמוֹת). וְיֵשׁ אוֹמְרִים אַף בַּת אָחִיו (הָרַמְבַּ''ם פ''ב דְּהִלְכוֹת אִסוּרֵי בִּיאָה):
 באר היטב  (יד) הדור. ואם יקח המיוחסת יצטרך לקבל צדקה טוב שיקח אותה שאינה מיוחסת ס''ח סימן שפ''א:


ז לֹא יִשָּׂא אָדָם אִשָּׁה לֹא מִמִּשְׁפַּחַת מְצֹרָעִין וְלֹא מִמִּשְׁפַּחַת נִכְפִּין, וְהוּא שֶׁהֻחְזַק שָׁלֹשׁ (טו) פְּעָמִים שֶׁיָּבוֹאוּ בְּנֵיהֶם לִידֵי כָּךְ:
 באר היטב  (טו) ג''פ. צ''ע בי''ד סי' רס''ג ח''ג פסק אם אשה מלה בנה ומת מחמת מילה וגם אחותה מלה בנה ומת מחמת מילה שאר האחיות לא ימולו בניהן כו' א''כ משמע שני פעמים הוה חזקה ובהדיא משמע בגמ' דיבמות דף ס''ד דדין א' להם לענין מילה וצרעת. וע' בה''י בי''ד רס''ג מ''ש:


ח עַם הָאָרֶץ לֹא יִשָּׂא כֹּהֶנֶת, וְאִם נָשָׂא אֵין זִוּוּגָם עוֹלֶה יָפֶה שֶׁתָּמוּת הִיא אוֹ הוּא מְהֵרָה, אוֹ תְּקָלָה תָּבֹא בֵּינֵיהֶם. אֲבָל תַּלְמִיד חָכָם שֶׁנּוֹשֵׂא כֹּהֶנֶת, הֲרֵי זֶה נָאֶה וּמְשֻׁבָּח, תּוֹרָה וּכְהֻנָּה בְּמָקוֹם אֶחָד: 

ט לֹא יִשָּׂא בָּחוּר זְקֵנָה, וְלֹא זָקֵן (טז) יַלְדָּה, שֶׁדָּבָר זֶה גּוֹרֵם לִזְנוּת:
 באר היטב  (טז) ילדה. דוקא כשאינה חפיצה בו אבל כשהיא חפיצה בו מותר ס''ח סי' שע''ה וכ''כ ח''מ:


י לֹא יִשָּׂא אָדָם אִשָּׁה וְדַעְתּוֹ לְגָרְשָׁהּ. וְאִם הוֹדִיעַ תְּחִלָּה שֶׁהוּא נוֹשֵׂא אוֹתָהּ לְיָמִים יְדוּעִים, מֻתָּר: 

יא לֹא יִשָּׂא אָדָם אִשָּׁה בִּמְדִינָה זוֹ וְיֵלֵךְ וְיִשָּׂא אִשָּׁה אַחֶרֶת בִּמְדִינָה אַחֶרֶת, שֶׁמָּא יִזְדַּוְגוּ הַבָּנִים זֶה לָזֶה וְנִמְצָא אָח נוֹשֵׂא אֲחוֹתוֹ. וְאָדָם גָּדוֹל שֶׁשְּׁמוֹ יָדוּעַ וְזַרְעוֹ מְפֻרְסָם אַחֲרָיו, מֻתָּר: 



סימן ג - דין בן שהוא ספק לכהנה
ובו ט' סעיפים 
א מִי שֶׁבָּא בַּזְּמַן הַזֶּה וְאָמַר: כֹּהֵן אֲנִי, אֵינוֹ נֶאֱמָן. וְאֵין מַעֲלִין אוֹתוֹ לִכְהֻנָּה עַל פִּי עַצְמוֹ, וְלֹא יִקְרָא בַּתּוֹרָה רִאשׁוֹן וְלֹא יִשָּׂא אֶת כַּפָּיו. הגה: וְיֵשׁ אוֹמְרִים דְּנֶאֱמָן לִקְרוֹת בַּתּוֹרָה רִאשׁוֹן וְלִשָּׂא אֶת כַּפָּיו בַּזְּמַן (א) הַזֶּה, שֶׁאֵין לָנוּ תְּרוּמָה דְּאוֹרָיְתָא שֶׁנָּחוּשׁ שֶׁמָּא יַעֲלוּ אוֹתוֹ לִתְרוּמָה (ב''י בְּשֵׁם הָרְמַ''ךְ). וְכֵן נוֹהֲגִין הָאִדָּנָא בְּכָל מָקוֹם שֶׁאֵין נוֹהֲגִין בִּתְרוּמָה בַּזְּמַן הַזֶּה וְלֵיכָּא לְמֵיחַשׁ לְמִידִי. וְלֹא יֹאכַל בְּקָדְשֵׁי הַגְּבוּל עַד שֶׁיִּהְיֶה לוֹ עֵד אֶחָד. אֲבָל אוֹסֵר עַצְמוֹ בִּגְרוּשָׁה וְזוֹנָה וַחֲלָלָה וְאֵינוֹ מִטַּמֵּא לְמֵתִים, וְאִם נָשָׂא אוֹ נִטְמָא (ב) לוֹקֶה. וְהַנִּבְעֶלֶת (לוֹ, אִם הִיא פְּסוּלֵי כְּהֻנָּה), סְפֵק (ג) חֲלָלָה. וְאִם הָיָה מֵסִיחַ לְפִי תֻּמּוֹ, נֶאֱמָן. כֵּיצַד, מַעֲשֶׂה בְּאֶחָד שֶׁהָיָה מֵסִיחַ לְפִי תֻּמּוֹ וְאָמַר: זָכוּר אֲנִי כְּשֶׁהָיִיתִי תִּינוֹק וְהָיִיתִי מֻרְכָּב עַל כְּתֵפוֹ שֶׁל אַבָּא, הוֹצִיאַנִי מִבֵּית (ד) הַסֵפֶר, הִפְשִׁיטוּנִי אֶת כֻּתָּנְתִּי וְהִטְבִּילוּנִי לֶאֱכֹל תְּרוּמָה לָעֶרֶב, וַחֲבֵרַי בְּדֵלִים מִמֶּנִּי וְהָיוּ קוֹרִין אוֹתִי: יוֹחָנָן אוֹכֵל חַלּוֹת; וְהֶעֱלָהוּ רַבֵּנוּ הַקָּדוֹשׁ (ה) לִכְהֻנָּה עַל פִּי עַצְמוֹ:
 באר היטב  (א) הזה. אחרונים חלקו וכתבו דנאמן לקרות בתורה הואיל ואין איסור בדבר אבל לישא את כפיו דאיכא איסור עשה מדאורייתא דכתיב כה תברכו אתם תברכו ולא זרים אינו נאמן. ערש''י בכתובות ד' כ''ד ע''ב וע' בפ' כל כתבי דאמר ר''י שם מימי לא עברתי על דעת חבירי אם אומר לי עלה לדוכן וכו' כתבו שם תו' לא ידע ר''י מה איסור יש בזה ע''ש. וב''ש כתב כל דבר שאין לו הנאה לא חיישינן שיעשה איסור מש''ה לא חיישינן לשום דבר אלא שמא יאכל בתרומה אבל אין חשש משום נ''כ או שיעלה בתורה ממילא בא''י דנוהגים בתרומה בזמן הזה כמ''ש בי''ד סימן של''א אינו נאמן אפי' בזמן הזה ח''מ ב''ש ובה''י כתב דנאמן בזמן הזה אפי' בא''י ע''ש ויש לחקור אם נאמן ליתן לו ה' סלעים בשביל פדיון הבן. ואם אינו נאמן הואיל דאיכא איסורא דאורייתא והוא נהנה וכסברת הב''ש. א''כ קשה למה נאמן לקרות בתורה ראשון ולישא כפיו בזמן הזה דליכא חרומה הא איכא חשש זה דפדיון הבן וצ''ע. כלל העולה מדינים אלו לענין יוחסין לכ''ע בעינן שני עדים כשרים. ולתרומה דרבנן די עד א' ב''ש: (ב) לוקה. כיון שמחזיק את עצמו לכהן נאמן על עצמו להחמיר והוי התראת ודאי: (ג) חללה. וכהן אחר שבא עליה אינה לוקה משום חללה ודאית וכן זרעה ספק חללים אבל הוא עצמו שחזר ובא עליה לוקה משום חללה לפי דבריו כמו דלוקה אותו משום גרושה: (ד) הספר. דאל''כ חיישי' שמא עבד הוא והמחבר בסעי' ה' שכתב שראיתי לפ' טובל וכו' ולא כ' הוציאני מבית הס' ט''ס הוא וצ''ל הוציאני מבית הספר ב''ש ובה''י דלא כח''מ: (ה) לכהונה. היינו תרומה דרבנן. והוא הדין נשיאת כפים דשוה לתרומה דרבנן. ב''ש:


ב הָיָה עֵד אֶחָד מֵעִיד עָלָיו, נֶאֱמָן לְהַאֲכִילוֹ בִּתְרוּמָה בַּזְּמַן הַזֶּה וְלִקְרוֹת בַּתּוֹרָה רִאשׁוֹן וְלִשָּׂא אֶת כַּפָּיו, וַאֲפִלּוּ אָבִיו נֶאֱמָן (ו) עָלָיו. וַאֲפִלּוּ מִשְּׁטָרוֹת מַעֲלִין לִכְהֻנָּה בַּזְּמַן הַזֶּה. כֵּיצַד, הֲרֵי שֶׁהָיָה כָּתוּב בַּשְּׁטָר: פְּלוֹנִי (ז) כֹּהֵן לָוָה מִפְּלוֹנִי מָנֶה, וְעֵדִים חֲתוּמִים עָלָיו, הֲרֵי זֶה בְּחֶזְקַת כֹּהֵן כְּכֹהֲנֵי זְמַן זֶה. וְכֵן מַעֲלִין מִנְּשִׂיאוּת כַּפַּיִם וּמִקְּרִיאָה בַּתּוֹרָה רִאשׁוֹן לִהְיוֹת כֹּהֵן כְּכֹהֲנֵי זְמַן זֶה. (וְיֵשׁ אוֹמְרִים דְּאִם חָתַם (ח) עַצְמוֹ: אֲנִי פְּלוֹנִי כֹּהֵן עֵד, מְהַנֵּי בַּזְּמַן הַזֶּה) (הָרַ''ן פֶּרֶק ב' דִּכְתֻבּוֹת):
 באר היטב  (ו) עליו. אפי' אם ידוע דהוא אביו נאמן. ופוסקים אחרים ס''ל כשידוע שהוא אביו אינו נאמן עב''ש. מעשה בא' שהיה משמש בכהונה ט''ו שנים ושוב קידש גרושה ואמר שאינו כהן. אינו נאמן וכופין לגרש אותה הר''י הלוי סימן ל''ג חות יאיר סי' ק''י שבות יעקב סי' צ''ג בח''א ועי' בלבוש. ודין הבכורות שנפדו על ידו בודאי ואותן שהן בספק שנפדו על ידו אין צריכין לחזור ולפדות עצמם ע' בחות יאיר סי' ק''י מהרי''ט סי' קמ''ח ובמבי''ט ח''א סי' רי''ט ופרח מטה אהרן ח''א סימן נ''א ורשד''ם תא''ה סימן רל''ה ובאר שבע ד' קי''ו: (ז) כהן. עיין ח''מ ב''ש: (ח) עצמו. דוקא בא''י דיש שם תרומה ואין קורין אותו לתורה בלא ראיה לכן מהני אם כתב כן אבל בח''ל שעולה לתורה לכהן יש לומר שכתב כן אני פלוני כהן משום דעולה לתורה לכהן לכן אין סומכין ע''ז בא''י ח''מ ב''ש. ולמ''ש לעיל סק''א בשם בה''י נסתר דבריהם וע' בי''ד ס''א סקי''ג מש''ש בשם הפר''ח:


ג אִם יָעִיד אֶחָד מֵהָאֲנוּסִים שֶׁאֶחָד מֵהֶם מֻחְזָק בִּכְהֻנָּה, מַעֲלִין אוֹתוֹ לִקְרוֹת בַּתּוֹרָה וְאֵין חוֹשְׁשִׁין שֶׁמָּא אִמּוֹ (ט) כּוּתִית:
 באר היטב  (ט) כותית. קשה דבסמוך ס''ו כתב דע''א המעיד שאביו כהן אין מעלין אותו לכהונה שמא אביו נשא חללה אבל אם הוחזק אביו כהן או שבאו ב' והעידו שאביו של זה כהן הרי זה בחזקת אביו א''כ אנוס זה שמעיד שא' מהם מוחזק בכהונה היינו שאבותיו היו בחזקת כהנים דאם מעיד עליו ע''כ מהיכי תיתי יש לחוש שמא בן כותית הוא וא''כ דכשם דלקמן חיישי' שמא חלל הוא ה''נ גבי עדות אנוס שמא אביו נשא חללה. ותי' הח''מ דכאן איירי לקרות בתורה דלאו איסורא היא ובסעיף ו' איירי מנשיאת כפים ואכילת תרומה דהם דבר איסור לזרים:


ד אֲפִלּוּ בָּאוּ שְׁנַיִם, וְכָל אֶחָד מֵעִיד עַל חֲבֵרוֹ שֶׁהוּא כֹּהֵן, נֶאֱמָנִים, וְלֹא חַיְשִׁינָן לְגוֹמְלִין: 

ה נֶאֱמָן הַגָּדוֹל לוֹמַר: זְכוּרַנִי, כְּשֶׁהָיִיתִי תִּינוֹק, שֶׁרָאִיתִי לִפְלוֹנִי טוֹבֵל וְאוֹכֵל (י) תְּרוּמָה, וּמַעֲלִין אוֹתוֹ עַל פִּיו לִהְיוֹת כֹּהֵן כְּכֹהֲנֵי זְמַן זֶה:
 באר היטב  (י) תרומה. ע''ל סק''ד מש''ש:


ו מִי שֶׁבָּא וְאָמַר: (יא) כֹּהֵן אֲנִי, וְעֵד אֶחָד מֵעִיד שֶׁיּוֹדֵעַ בְּאָבִיו שֶׁהוּא כֹּהֵן, אֵין מַעֲלִין אוֹתוֹ לִכְהֻנָּה עַל פִּיו, שֶׁמָּא חָלָל הוּא, עַד שֶׁיָּעִיד שֶׁזֶּה כֹּהֵן הוּא. אֲבָל אִם הֻחְזַק אָבִיו כֹּהֵן, אוֹ שֶׁבָּאוּ שְׁנַיִם וְהֵעִידוּ שֶׁאָבִיו שֶׁל זֶה כֹּהֵן הוּא, הֲרֵי זֶה בְּחֶזְקַת אָבִיו. וּבְכָל דָּבָר הוֹלְכִין אַחַר (יב) הַחֲזָקָה, שֶׁהֲרֵי שׂוֹרְפִין וְסוֹקְלִין עַל הַחֲזָקָה:
 באר היטב  (יא) כהן. ל''ד אביו אלא אבי אביו נמי. ואם הוחזק דודו או בן לוי לכהן נסתפק מהר''מ מטראני ח''ב סי' מ' אם הוא כהן ע''ש: (יב) החזקה. היינו חזקה שבניה כרוכים אחריה סומכים אפילו לענין יחוס עבי''ד סי' ע''ט ותו' קדושין ד' פ':


ז מִי שֶׁהֻחְזַק אָבִיו כֹּהֵן, וְיָצָא עָלָיו קוֹל שֶׁהוּא בֶּן גְּרוּשָׁה אוֹ בֶּן (יג) חֲלוּצָה, חוֹשְׁשִׁין לוֹ וּמוֹרִידִין אוֹתוֹ. בָּא עֵד אֶחָד אַחַר כָּךְ וְהֵעִיד שֶׁהוּא כָּשֵׁר, מַעֲלִין אוֹתוֹ לִכְהֻנָּה עַל פִּיו. בָּאוּ ב' עֵדִים אַחַר כָּךְ וְהֵעִידוּ שֶׁהוּא חָלָל, מוֹרִידִין אוֹתוֹ מִכְּהֻנָּה. בָּא עֵד אֶחָד וְהֵעִיד שֶׁהוּא כָּשֵׁר, מַעֲלִין אוֹתוֹ לִכְהֻנָּה, שֶׁזֶּה הָאַחֲרוֹן מִצְטָרֵף לְעֵד רִאשׁוֹן, וַהֲרֵי שְׁנַיִם מְעִידִים שֶׁהוּא כָּשֵׁר וּשְׁנַיִם מְעִידִים שֶׁהוּא פָּסוּל, יִדָּחוּ אֵלּוּ וָאֵלּוּ וְיִדָּחֶה הַקּוֹל, שֶׁהַשְּׁנַיִם כְּמֵאָה, וְיִשָּׁאֵר כֹּהֵן בְּחֶזְקַת (יד) אָבִיו:
 באר היטב  (יג) חלוצה. ואם יצא קול עליה שהיתה מזנה תחת בעלה מבואר לקמן סי' ד' סט''ו: (יד) אביו. לענין תרומה דרבנן ולא לענין תרומה דאורייתא ב''ש:


ח אִשָּׁה שֶׁלֹּא שָׁהֲתָה שְׁלשָׁה חֳדָשִׁים אַחַר בַּעְלָהּ, וְיָלְדָה, וְאֵין יָדוּעַ אִם בֶּן ט' לָרִאשׁוֹן אוֹ בֶּן שִׁבְעָה לָאַחֲרוֹן, וְהָיָה אֶחָד מֵהֶן כֹּהֵן וְהַשֵּׁנִי יִשְׂרָאֵל, הֲרֵי זֶה סְפֵק כֹּהֵן. וְכֵן אִם נִתְעָרֵב וְלַד כֹּהֵן בִּוְלַד יִשְׂרָאֵל, וְהִגְדִּילוּ הַתַּעֲרוֹבוֹת, כָּל אֶחָד מֵהֶם סְפֵק כֹּהֵן, וְנוֹתְנִים עֲלֵיהֶם חֻמְרֵי יִשְׂרָאֵל וְחֻמְרֵי כֹּהֲנִים: נוֹשְׂאִים נָשִׁים הָרְאוּיוֹת לִכְהֻנָּה, וְאֵין מִטַּמְּאִים לְמֵתִים, וְלֹא אוֹכְלִים בִּתְרוּמָה, וְאִם נָשְׂאוּ גְּרוּשָׁה מוֹצִיאִין וְאֵין לוֹקִים: 

ט שְׁנֵי כֹּהֲנִים שֶׁנִּתְעָרְבוּ וַלְדוֹתֵיהֶם, אוֹ אֵשֶׁת כֹּהֵן שֶׁלֹּא שָׁהֲתָה אַחַר בַּעְלָהּ ג' חֳדָשִׁים וְנִשֵּׂאת לְכֹהֵן אַחֵר, וְאֵין יָדוּעַ אִם בֶּן ט' לָרִאשׁוֹן אוֹ בֶּן שִׁבְעָה לָאַחֲרוֹן, הֲרֵי זֶה כֹהֵן, וְנוֹתְנִים עַל הַוָּלָד חֻמְרֵי שְׁנֵיהֶם: הוּא אוֹנֵן (טו) עֲלֵיהֶם וְהֵם אוֹנְנִים עָלָיו, הוּא אֵינוֹ מִטַּמֵּא לָהֶם וְהֵם אֵינָם מִטַּמְּאִים לוֹ. בַּמֶּה דְּבָרִים אֲמוּרִים, בִּזְמַן שֶׁבָּאִים מִכֹּחַ נִשּׂוּאִין. אֲבָל בִּזְנוּת, מַשְׁתִּיקִין אוֹתוֹ מִדִּין כְּהֻנָּה, הוֹאִיל וְאֵין יָדוּעַ וַדַּאי מִי הוּא אָבִיו. כֵּיצַד, עֲשָׂרָה כֹּהֲנִים שֶׁפֵּרַשׁ אֶחָד מֵהֶם וּבָעַל, אַף עַל פִּי שֶׁהוּא וַדַּאי (בֶּן) כֹּהֵן. וְאִם נִטְמָא לְמֵת אוֹ שֶׁנָשָׂא גְּרוּשָׁה לוֹקֶה, וְאֵינוֹ עוֹבֵד וְאֵינוֹ אוֹכֵל בִּתְרוּמָה. הגה: זָנְתָה עִם כֹּהֵן אֶחָד, וּבְתוֹךְ שְׁלשָׁה נִשֵּׂאת לְכֹהֵן אַחֵר, הַוָּלָד פָּסוּל (טז) לִכְהֻנָּה (תולדות אדם וחוה נכ''ג). כֹּהֵן הַבָּא עַל הַפְּנוּיָה וּמוֹדֶה שֶׁהוּא בְּנוֹ, הַבֵּן כֹּהֵן לְכָל דָּבָר וְלֹא חַיְשִׁינָן שֶׁמָּא הִפְקִירָה נַפְשָׁהּ לַאֲחֵרִים (תְּשׁוּבַת הָרֹא''שׁ כְּלָל ל''ב):
 באר היטב  (טו) עליהם. כגון שהיה קדושי טעות דיוצאות מראשון בלא גט וכן איירי מ''ש בסמוך הם אוננים עליו דאל''כ היכי משכחת ליה כיון ששניהם חיים א''כ ע''כ דגירשה בעלה כהן הראשון ושוב לא משכחת שתנשא לכהן השני: (טז) לכהונה. כתב הח''מ נראה דה''ה להיפוך שזינתה עם כהן תוך ג''ח למיתת בעלה הכהן ג''כ הולד פסול לכהונה: והב''ש כתב עליו ואין מוכרח ע''ש. הקשה הח''מ למה לא אמרי' זיל בתר רובא ורוב בעילות תולין בבעל לו יהא זינתה תחת בעלה הולד כשר ע' ביבמות ד' ק' ע''ב אלא לאו בזנות ופרש''י התם ששניהם באו עליה בזנות משמע דוקא ששניהם בזנות אבל נשואין אחר זנות תולין בנשואין עכ''ל ר''ל דמוכח הואיל דכתב רש''י ששניהם באו עליה בזנות למה לא כתב כפשוטא דהשני נשא אחר שבא עליה הראשון בזנות אלא ודאי דרש''י סבר דמתני' לא מצי איירי מזה דא''כ תולין בודאי משני דכל בעילות תולין בבעל והוי בנו של שני לכל דבר ודלא כמהרש''א שם. כך נ''ל כוונתו של הרב ח''מ. וא''כ יתבטלו דבריו של הרב ב''ש בזה ע''ש ודו''ק. אבל עכ''פ הדין דין אמת דלא תלינן בבעל אלא היכא שזינתה תחת בעלה אז אמרי' כיון דהבעל מצוי לה בודאי רוב בעילות ממנו אבל אם זינתה קודם הנשואין יש לומר דכבר היתה מעוברת. עיין בית שמואל:




סימן ד - מי הם האסורים לבא בקהל, ואיזהו הנקרא ממזר
ובו ל''ז סעיפים 
א מַמְזֵרִים וּנְתִינִים אֲסוּרִים אִסוּר עוֹלָם עַד סוֹף כָּל הַדּוֹרוֹת, בֵּין זְכָרִים בֵּין נְקֵבוֹת: 

ב עַמּוֹנִי וּמוֹאָבִי אֲסוּרִין וְאִסוּרָן אִסוּר (א) עוֹלָם; אֲבָל נְקֵבוֹתֵיהֶן מֻתָּרוֹת מִיָּד:
 באר היטב  (א) עולם. בפרק הערל אמר רבא לא תתחתן דכתיב בז' אומות בגיותן אבל אחר שנתגיירו שרי אלא נתינים דוד גזר עליהם. הדר אמר רבא לא תתחתן איירי בגיירותן אבל בגיותן לית בהו חתנות ופסק הרמב''ם פי''ב מהא''ב כלישנא קמא וכל ז' אומות מותר להתחתן בהם אחר שנתגיירו אלא נתינים שהם מז' אומות גזר דוד עליהם שלא יכנסו בקהל לעולם וליכא איסור דאורייתא. אבל אלו דחשיב אפילו נתגיירו אסורים. ואפילו ספק ממזר אסור לעולם הר''מ מטראני ח''א סי' ל''ד:


ג מִצְרִי וֶאֱדוֹמִי אֵינָם אֲסוּרִים אֶלָּא עַד שְׁלשָׁה דּוֹרוֹת, אֶחָד זְכָרִים וְאֶחָד נְקֵבוֹת, שֶׁאַחַר שֶׁנִּתְגַּיֵּר הוּא וּבְנוֹ שֶׁנּוֹלַד לוֹ אַחַר שֶׁנִּתְגַּיֵּיר, אֲסוּרִים, וּבֶן בְּנוֹ מֻתָּר: 

ד מִצְרִית מְעֻבֶּרֶת שֶׁנִּתְגַּיְּרָה, בְּנָהּ מִצְרִי שֵׁנִי: 

ה יִשְׂרָאֵל שֶׁבָּא עַל אַחַת (ב) מֵאֵלּוּ, הַוָּלָד כְּמוֹתָהּ. וְאֶחָד מֵאֵלּוּ, חוּץ מִמַּמְזֵר שֶׁבָּא עַל בַּת יִשְׂרָאֵל, הַוָּלָד כָּשֵׁר לַקָּהָל אֶלָּא שֶׁפָּגוּם (ג) לִכְהֻנָּה:
 באר היטב  (ב) מאלו. כלומר על אלו אומות קודם שנתגיירו הולד כמותה כמו שהדין בכל אומות שולדה כמוה: (ג) לכהונה. כמו בכל כותי הבא על בת ישראל כדלקמן סי''ט וילפינן בגמ' דיבמות דף מ''ה מק''ו דאלמנה ע''ש. אלא שהרי''ף מסופק בזה אם הם פגומים לכהונה והרמב''ם פסק בפשיטות דכשרים לכהונה ע''כ בדיעבד אין מוציאין אם נשאת לכהן. אחרונים:


ו נִתְגַּיְּרָה אַחַת מֵאֵלּוּ וְנִשֵּׂאת לְיִשְׂרָאֵל, אוֹ שֶׁנִּתְגַּיֵּר אֶחָד מֵאֵלּוּ וְנָשָׂא אִשָּׁה יִשְׂרְאֵלִית, הַוָּלָד הוֹלֵךְ אַחַר (ד) הַפָּסוּל. לְפִיכָךְ, גֵּר עַמּוֹנִי אוֹ מִצְרִי שֵׁנִי שֶׁנָּשָׂא בַּת יִשְׂרָאֵל, הַבַּת כְּשֵׁרָה אֲפִלּוּ (ה) לִכְהֻנָּה, שֶׁאַחַר אֵיזֶה מֵהֶם שֶׁנֵּלֵךְ הִיא כְּשֵׁרָה. אֲבָל מִצְרִי שֵׁנִי שֶׁנָּשָׂא מִצְרִית רִאשׁוֹנָה, הַוָּלָד שֵׁנִי. מִצְרִי רִאשׁוֹן שֶׁנָּשָׂא מִצְרִית שְׁנִיָּה, יֵשׁ אוֹמְרִים הַוָּלָד שְׁלִישִׁי, וּלְהָרַמְבַּ''ם הַוָּלָד שֵׁנִי:
 באר היטב  (ד) הפסול. דקי''ל כל מקום שיש קדושין ויש עבירה הולד הולך אחר הפגום: (ה) לכהונה. אף ע''ג דביאתם בעבירה מ''מ הבת כשרה. ואין להקשות לפי מה שפסק המחבר כאן דגר עמוני שנשא בת ישראל דהבת כשרה אפי' לכהונה א''כ נסתר הק''ו דילפינן גוי וערל הבא על בת ישראל דהולד פגום לכהונה מאלמנה לכ''ג שאין איסורה שוה בכל בנה פגום כ''ש גוי ועבד הא איכ' למיפרך גר עמוני יוכיח שפוגם בביאתו ויש עבירה בביאתו ואפ''ה בתה כשרה לכהונה כמו שהקשה תו' ביבמות ד' ע''ז ע''א ד''ה ר' יוחנן אמר כשרה וכו' והניחו בתימ' ע''ש. וא''כ למה פסק המחבר דגוי שבא על בת ישראל דהולד פגום לכהונה. ויש לומר דיש לנו עוד ק''ו מאלמנה לכ''ג שקדושין תופסין בנה פגום כ''ש גוי ועבד שאין קדושין תופסין שבנה פגום וע''ז ליכא פירכ' ומ''ט כתב הב''ח ול''ד לנכרי ועבד הבא על ב''י שהולד פגום משום דאין קדושין תופסין ולא כתב דק''ו הוא מאלמנה אלא ודאי דלא נעלם מעיניו קושית התוס' וכוונתו כמ''ש ע' ודו''ק דלא כב''ש וע' בחדושי בית יהודה ביבמות דף מ''ה שהקשה באמת כן שם למה יליף הגמרא דגוי ועבד דהולד פגום מק''ו דאלמנה מחמת שאין איסור' שוה בכל למה לא יליף מאלמנה מק''ו דקידושין תופסין ע''ש ומתרץ משום דבעי למימר הכל מודים ר''ל אפילו ר' יהושע אבל ר''ע פשיטא דמודה דהא לר''ע הולד ממזר מכ''ש דפגום הוי וא''כ אמטו להכי מוכרח לומר ק''ו השוה בכל ולא מתפיסת קידושין דלר''ע בחייבי לאוין נמי קידושין לא תפסי וליכא ק''ו כלל להכי אמר ק''ו לענין שוה בכל דאפילו לר''ע אתי שפיר הק''ו עכ''ל בית יהודה. א''כ לפי מה דקיי''ל דקדושין תופסין בחייבי לאוין א''כ שפיר מצינו למילף מק''ו דקדושין תופסין עיין ודו''ק:


ז עַמּוֹנִי שֶׁנָּשָׂא אִשָּׁה מִצְרִית, הַוָּלָד עַמּוֹנִי. וּמִצְרִי שֶׁנָּשָׂא עַמּוֹנִית, הַוָּלָד מִצְרִי, שֶׁבָּאֻמּוֹת הַלֵּךְ אַחַר הַזָּכָר. אֲבָל אִם נִתְגַּיְּרוּ, הַלֵּךְ אַחַר הַפָּגוּם שֶׁבִּשְּׁנֵיהֶם. לְפִיכָךְ, גֵּר עַמּוֹנִי שֶׁנָּשָׂא גִּיּוֹרֶת מִצְרִית, הַוָּלָד, אִם הוּא זָכָר, דִּינוֹ כְּעַמּוֹנִי לִהְיוֹת אָסוּר לְעוֹלָם. וְאִם הִיא נְקֵבָה, דִּינָהּ כְּמִצְרִית. הגה: גֵּר מִצְרִי שֶׁנָּשָׂא גּוֹיָה עַמּוֹנִית, הַבֵּן הוּא עַמּוֹנִי וְהַבַּת הִיא (ו) מֻתֶּרֶת (גִּרְסָא אַחֶרֶת מִצְרִית) (טוּר):
 באר היטב  (ו) מותרת. כלומר לאחר שנתגייר. וב''ח גורס הבת היא מצרית. לומר דהולכים אחר הפגום וח''מ כ' עליו שהוא טעות דהא בנכרית ולדה כמוה:


ח וְגֵר מִצְרִי שֶׁנָּשָׂא גִּיּוֹרֶת (ז) עַמּוֹנִית, הַוָּלָד מִצְרִי וְאָסוּר עַד דּוֹר שְׁלִישִׁי:
 באר היטב  (ז) עמונית. ה''ה שאר גיורת דהא גיורת עמונית אין בה שום פגם והוי כבת ישראל והולד הולך אחר הפגום:


ט שְׁאָר כָּל (ח) הָאֻמּוֹת, לְאַחַר שֶׁנִּתְגַּיְּרוּ, הֲרֵי אֵלּוּ כְּיִשְׂרָאֵל, מִיָּד:
 באר היטב  (ח) האומות. אפי' ז' אומות:


י הָאִדָּנָא נִתְבַּלְבְּלוּ כָּל הָאֻמּוֹת. לְפִיכָךְ, עַמּוֹנִי וּמוֹאָבִי וֶאֱדוֹמִי שֶׁנִּתְגַּיְּרוּ, מֻתָּרִים לָבֹא בַּקָּהָל מִיָּד. דְּכָל דְּפָרִישׁ מֵרֻבָּא פָּרִישׁ וְאָנוּ תּוֹלִין שֶׁהוּא מֵרֹב אֻמּוֹת שֶׁהֵן מֻתָּרִים מִיָּד. לְהָרַמְבַּ''ם, הוּא הַדִּין לְמִצְרִי; וּלְהָרֹא''שׁ, מִצְרִי בְּאִסוּרוֹ (ט) עוֹמֵד:
 באר היטב  (ט) עומד. משום דלמצרים נתן הכתוב קצבה לשוב אחר מ' שנה וא''ל דא''כ דמצרים לא נתבלבלו האיך דרים במצרים תירץ המרדכי דאינו אסור אלא לשוב דרך א''י למצרים:


יא עֶבֶד שֶׁהֻטְבַּל לְשֵׁם עַבְדוּת, אָסוּר בְּיִשְׂרְאֵלִית. וְיִשְׂרָאֵל אָסוּר בְּשִׁפְחָה, בֵּין אִם הִיא שֶׁלּוֹ בֵּין אִם הִיא שֶׁל אַחֵר: 

יב לְאַחַר שֶׁשִּׁחְרְרוֹ רַבּוֹ, הֲרֵי הוּא כְּיִשְׂרָאֵל לְכָל דָּבָר. הִפְקִירוֹ רַבּוֹ אוֹ שֶׁהִנִּיחַ לוֹ רַבּוֹ תְּפִלִּין אוֹ שֶׁהָיָה רַבּוֹ שְׁלִיחַ צִבּוּר וּקְרָאוֹ לַעֲלוֹת לִקְרוֹת בַּתּוֹרָה אוֹ שֶׁהִשִּׂיאוֹ רַבּוֹ יִשְׂרְאֵלִית, אֵינוֹ מֻתָּר בְּבַת יִשְׂרָאֵל עַד שֶׁיִּכְתֹּב לוֹ גֵּט שִׁחְרוּר, וְאַף עַל פִּי כֵן חוֹשְׁשִׁין לְקִדּוּשָׁיו. וְיֵשׁ מִי שֶׁאוֹמֵר, דַּאֲפִלּו לֹא הִשִּׂיאוֹ רַבּוֹ, אֶלָּא שֶׁהוּא נְשָׂאָהּ לִפְנֵי (י) רַבּוֹ, חוֹשְׁשִין לְקִדּוּשָׁיו. וְכָל שֶׁכֵּן אִם הוּא נָשָׂא שִׁפְחָתוֹ, דְּחוֹשְׁשִׁין לְקִדּוּשָׁיו (טוּר):
 באר היטב  (י) רבו. עיין ב''ש שהקשה למה אוקמי בש''ס כשהשיאו רבו לו אשה ולא אוקמי בנשא לפני רבו הקושיא זו הקשה ג''כ ב''י וב''ח. ולדידי לא קשיא מידי דאיכ' למימר דכי הדר מוקמינן הברייתא דכותב שטר אירוסין לשפחתו באמר צאי והתקדש בו תו לא צריכין לאוקמי כשהשיאו רבו אלא מוקמינן לה כפשטא דשמעתת' דנשא הוא בפני רבו עיין ודו''ק. וכ''כ הכנה''ג בהגהת ב''י סעיף ג':


יג אֵיזֶהוּ מַמְזֵר, זֶה הַבָּא מֵאַחַת מִכָּל הָעֲרָיוֹת, בֵּין בְּחַיָּבֵי מִיתוֹת בֵּין בְּחַיָּבֵי כְּרִיתוּת, חוּץ מֵהַבָּא מֵהַנִּדָּה שֶׁאַף עַל פִּי שֶׁהוּא (יא) פָּגוּם אֵינוֹ מַמְזֵר אֲפִלּוּ מִדְּרַבָּנָן:
 באר היטב  (יא) פגום. ר''ל דלאו פגום לכהונה קאמר דבהדיא איתא בגמרא דמנדה אין הולד פגום אלא ר''ל שהוא פגום ומקולקל ואין משפחתו מיוחס ובזה ישבתי קושית הט''ז בי''ד סימן קצ''ו ס''ק י''ב ע''ש:


יד הָאִשָּׁה שֶׁהָיָה בַּעְלָהּ בִּמְדִינַת הַיָּם וְשָׁהָה שָׁם יוֹתֵר מִי''ב חֹדֶשׁ וְיָלְדָה אַחַר י''ב חֹדֶשׁ, הַוָּלָד מַמְזֵר, שֶׁאֵין הַוָּלָד שׁוֹהֶה בִּמְעֵי אִמּוֹ יוֹתֵר מִי''ב חֹדֶשׁ. וְיֵשׁ מִי שֶׁאוֹמֵר, שֶׁאֵינוֹ בְּחֶזְקַת (יב) מַמְזֵר. וְכֵיוָן דִּפְלֻגְתָּא הוּא, הָוֵי סְפֵק מַמְזֵר. הגה: אֲבָל תּוֹךְ י''ב חֹדֶשׁ אֵין לָחוּשׁ, דְּאָמְרִינַן (יג) דְּאִשְׁתַּהֵי (יד) כָּל כָּךְ בִּמְעֵי אִמּוֹ (כְּעוֹבָדָא פֶּרֶק הֶעָרֵל, וְכָךְ כָּתַב מַהֲרִי''ק). וְדַוְקָא שֶׁלֹּא רָאוּ בָּהּ דָּבָר מְכֹעָר, אֲבָל אִם רָאוּ בָּהּ דָּבָר מְכֹעָר לֹא אָמְרִינָן דְּאִשְׁתַּהֵי כָּל כָּךְ, וְחַיְשִׁינָן לֵהּ (בִּתְשׁוּבַת מַיְמוֹנִי). אִשָּׁה שֶׁנִּתְעַבְּרָה מִבַּעְלָהּ סוֹף סִיוָן, וְיָלְדָה תְּחִלַּת כִּסְלֵו, אַף עַל פִּי שֶׁאֵין בֵּינֵיהֶם רַק חֲמִשָּׁה חֳדָשִׁים לֹא חַיְשִׁינָן לִבְנָהּ לוֹמַר שֶׁהָיְתָה מְעֻבֶּרֶת קֹדֶם לָכֵן, דְּהֶחֳדָשִׁים (טו) גּוֹרְמִים (עַיֵּן לְקַמָּן סִימָן קנ''ו סָעִיף ד') וְהֲוָה לֵהּ בֶּן ז' (בִּתְשׁוּבַת ר''י מִינְץ סִימָן ו). וַאֲפִלּוּ הִפִּילָה בְּתִשְׁרִי, וְשָׁמְעָה הַוָּלָד בּוֹכֶה, לֹא חַיְשִׁינָן שֶׁהָיְתָה מְעֻבֶּרֶת קֹדֶם לָכֵן, דְּאֶפְשָׁר לוֹ לִבְכּוֹת לַחֲמִשָּׁה חֳדָשִׁים אֶלָּא שֶׁהוּא נֵפֶל וְאֵינוֹ רָאוּי לִהְיוֹת קַיָּם (בְּב''י בְּשֵׁם תְּשׁוּבָה שֶׁכָּךְ הֵשִׁיב הָר''ד דוראן) (הוּבָא בְּסוֹף הַטּוּר סִי' קע''ח):
 באר היטב  (יב) ממזר. הדיעה קמייתא היא דעת הרמב''ם. ויש מי שאומר הוא דעת ה''ג דגזרינן שמא ע''י שם בא לכאן כעובדא דשמואל וכתב הרא''ש אנן תלינן שבא ע''י שם אע''ג דהיא אינו אומרת כן. מיהו תוס' סוף קדושין כתבו אנן לא תלינן שבא ע''י שם אא''כ היא אומרת שבא. והב''י ס''ס קע''ח הביא תשובה א' ולפי התשובה י''ל דלא פליגי הרמב''ם עם ה''ג אלא דה''ג איירי כשהבעל אינו כאן והרמב''ם איירי כשהוא בפנינו ואינו אומר שבא והמחבר נראה דסבירא ליה לדעת הרמב''ם לעולם דהולד ממזר אפי' כשהוא אינו כאן. ואם הוא כאן ואומר שלא בא אז הולד ממזר ודאי דהוא נאמן לומר שאינו בנו ואם הוא אומר שבא והי' מכחשתו כתב בח''מ דהוא אינו נאמן להכשיר את הולד וי''ל דגם הרמב''ם מודה לזה ולמעשה צ''ע ב''ש עיין ח''מ: (יג) דאשתהי. מיהו תוס' בנדה דף ל''ח כתב דלא קיי''ל אשתהי: (יד) כ''כ. היינו יב''ח אבל אם ילדה בחדש העשירי אף שהוא יותר מרע''א ימים אפשר דלא חיישינן אף בעידי כיעור מאחר שרגילות הוא להוליד בחדש העשירי ח''מ ב''ש. כתב מהריב''ל בח''ד סי' י''ט דאם יצא קלא דלא פסק שהיא פרוצה אם קול זה יצא אחר דאשתהי ודאי דלא אמרינן דמרעין לה לחזקה דמוכח מילתא דמשום דאשתהי מרננין אחריה אבל אם יצא קודם דאשתהי יב''ח יש להסתפק ועיין כנה''ג בהגהת הטור: (טו) גורמים. מה שהקשה הב''ש מש''ס דר''ה מבשורת שרה וכו' ומה שתירץ דלהמסקנא דאמר יולדת לז' יולדת למקוטעים תו א''צ לומר דהיתה שנת מעוברת כו' ע''ש כ''כ בה''י ע''ש. ומ''ש הח''מ בס''ק י''ב דגם הששה חדשים של ימי נערות סגי בד''ח וב' ימים ע''ש לא משמע כן סוגית הגמרא בקדושין דף ע''ט ע''א אימת אלימא בתוך ששה בהא נימא רב וכו' ע''ש וגם הרמב''ם רפ''ב מהא''ב דין ב' כתב עד ששה חדשים גמורים ע''ש ועיין מ''ש הב''ש סימן ל''ד ס''ק ה':


טו אֵשֶׁת אִישׁ שֶׁיָּצָא עָלֶיהָ קוֹל שֶׁהָיְתָה (טז) מְזַנָּה תַּחַת בַּעְלָהּ, וְהַכֹּל מְרַנְּנִים אַחֲרֶיהָ, אֵין חוֹשְׁשִׁין לְבָנֶיהָ שֶׁמָּא הֵם מַמְזְרִים, שֶׁרֹב בְּעִילוֹת תּוֹלִים (יז) בַּבַּעַל. אֲבָל הִיא בְּעַצְמָהּ, חוֹשְׁשִׁין לָהּ מִשּׁוּם זוֹנָה. וְכֹהֵן חוֹשֵׁשׁ לָהּ מִדִּין (יח) תּוֹרָה, וְאִם בַּעְלָהּ כֹּהֵן, חוֹשְׁשִׁין עַל בָּנֶיהָ שֶׁהֵם (יט) חֲלָלִים (מהרי''ו סִימָן כ''ד); וְיִשְׂרָאֵל, אִם רוֹצֶה לְהִתְרַחֵק מִן הַכִּעוּר. וְאִם הִיא פְּרוּצָה בְּיוֹתֵר, חוֹשְׁשִׁין אַף (כ) לְבָנִים. הגה: וּמִכָּל מָקוֹם הִיא נֶאֱמֶנֶת לוֹמַר עַל בָּנֶיהָ שֶׁהֵם כְּשֵׁרִים (מהר''מ פַּדָּוואָה סִימָן ל''ג). הָיְתָה פְּרוּצָה כְּשֶׁהָיְתָה פְּנוּיָה אוֹ אֲרוּסָה, וְלֹא הָיְתָה פְּרוּצָה לְאַחַר נִשּׂוּאִין, אַף עַל פִּי שֶׁרָאוּהָ מְנָאֶפֶת פַּעַם אַחַת, בָּנֶיהָ כְּשֵׁרִים (ג''ז שָׁם):
 באר היטב  (טז) מזנה. ה''ה אם באו עדים שזינתה ג''כ בניה כשרים דזיל בתר טעמא דרוב בעילות תולין בבעל א''כ אף שיש עדים שזינתה רק לרבותא דסיפא נקטינן שאף על רנון וקול כהן חושש לה מדין תורה ועיין כנה''ג שהאריך. וא''ל בסימן ו' סעיף י''ז פסק המחבר יצא לה שם מזנה בעיר אין חוששין ומותרת לכהן. תירצו אחרונים דרינון גרע טפי מיצא שם מזנה בעיר. וב''ח כתב דכאן איירי בא''א דגרע טפי ולקמן איירי בפנויה ע''ש. ומ''ש הב''ש דבסוגיא דגיטין מ''ש כתנאי וכו' מבואר דאיירי בא''א ואפילו הכי אין חוששין ע''ש. לא הבנתי דהמעיין בגמרא שם דף פ''ט ע''א ברש''י ובתוס' יראה לעינים דהדין עם הב''ח ע''ש. וכן משמע מש''ס כתובות דף ל''ו ע''ב. דהקשה שם והאמר רבא יצא לה וכו' משמע דבפנויה איירי ע''ש: (יז) בבעל. משום דהבעל מצוי לה משא''כ בארוס אפילו אם בא עליה בודאי משום דאין מצוי לה ב''ש: (יח) תורה. היינו לכתחלה אבל בדיעבד אם נשאת אין מוציאין ומ''ש בסמוך ואם בעלה כהן חוששין על הבנים היינו לכתחלה ב''ש וכתב בשבות יעקב ח''ב סימן קמ''א דוקא בקלא דפסק אבל בקלא דלא פסק ודאי מוציאין ומהאי טעם פסק שם באשה א' שהיתה יושבת תחת בעלה ויצא עליה קלא דלא פסק שזינתה תחתיו ונתאלמנה ועמדה ונשאת לכהן כופין אותו להוציא דהוי קלא דקודם הנשואין עי''ש. ועיין מהר''י ווייל סימן כ''ד: (יט) חללים. דהא אם זינתה תחתיו פעם א' אפי' נבעלה באונס נעשה זונה ואסורה לכהונה. ואם בא עליה בעלה אח''כ נעשו הבנים חללים אבל אם בעלה ישראל אם זנתה במזיד הבנים שתלד אח''כ כשרים אפי' לכהונה ב''ש. אם ידוע שלא בא עליה בעלה אחר הקול שזינתה כגון שהיה בעלה במד''ה ותיכף שהלך בעלה ממנה יצא קול שזינתה ואז ספק אם נתעברה מבעלה קודם הליכתו וקודם הקול אז ודאי דכשם שאין הולד ממזר מכח דתולין בבעל קודם הליכה ה''ה לאו חלל הוא והא בהא תליא ח''מ: (כ) לבנים. ר''ל חשש ממזר כיון דלא שייך בה לומר רוב בעילות מהבעל. אבל לרוב פוסקים לא אמרינן שום חשש ממזר אפי' אם היא פרוצה ביותר עיין ב''ש וכנה''ג:


טז הָאִשָּׁה שֶׁהָלַךְ בַּעְלָהּ לִמְדִינַת הַיָּם, וְנִשֵּׂאת, וַהֲרֵי בַּעְלָהּ קַיָּם, הַוָּלָד מֵהַשֵּׁנִי מַמְזֵר גָּמוּר וּמֻתָּר בְּמַמְזֶרֶת. וְאִם הָרִאשׁוֹן חָזַר וּבָא עָלֶיהָ קֹדֶם שֶׁגֵּרְשָׁהּ (כא) הַשֵּׁנִי, וְיָלְדָה, הוּא מַמְזֵר מִדְּרַבָּנָן, וְאָסוּר בְּמַמְזֶרֶת גְּמוּרָה וּמֻתָּר בְּמַמְזֶרֶת מִדְּרַבָּנָן כַּיּוֹצֵא בּוֹ. אֲבָל אִם זִנְּתָה וְאַחַר כָּךְ בָּא בַּעְלָהּ עָלֶיהָ, אֵין הַוָּלָד מַמְזֵר (מָרְדְּכַי סוֹף הַחוֹלֵץ):
 באר היטב  (כא) השני. הא לאחר שגרשה השני נתעברה מן הראשון לא הוי ממזר דאפי' מחזיר גרושתו לא הוי ממזר אבל אם בא עליה השני אחר שגירשה הראשון אפ''ה הוי ממזר מדרבנן כמ''ש בש''ע סימן י''ד סעיף נ''ו הרמב''ם וב''י וב''ח. והפרישה והח''מ חלקו וכתבו משמעות לשון התוס' ר''פ האשה רבה דף פ''ז ע''ב ד''ה הולד ממזר מזה ומזה כו' משמע דמראשון לעולם הוי ממזר אפי' אחר שגרשה השני ע''ש. והב''ח הסכים עם ב''י משום קנס כן הוא בשני אפילו אחר גירושי הראשון אבל אם גירש הראשון והשני וזנתה עם השני אין ממזר מן השני ע''ש: ודברי רש''י מוכיחין דאם החזירה הא' אחר גירושי הב' לא הוי ממזר מדרבנן שכתב שהולד ממזר מזה ומזה אם ילדה מב' ממזר גמור ואם שוב החזירה הראשון וילדה לו הוי ממזר דרבנן ע''כ. הנה מבואר מדבריו דלא כתב דמראשון הוי ממזר מדרבנן אלא היכא דמשני הוי ממזר מדאורייתא והוא בלא גירושין. גם דברי תוס' מתפרשין בשלא גירשה הב' אז הוי מראשון ממזר שכתבו דף צ''ב ע''א בד''ה וחכמים אומרים וכו' ואי רישא ממזר מדרבנן האחרון אמאי אינו ממזר דכי היכי דקנסוה גבי בעל קנסוה ג''כ גבי בועל דאפי' אחר שמת בעלה או גירשה אסור בה והולד ממזר ממנו ע''כ ואי מיירי בגירשה הב' היכן מצינו שקנסוה גבי בעל אלא ודאי בשלא גירשה הב' מיירי ועיין מ''ש המחבר בית יהודה בתוס' זה. איברא רש''י בדף פ''ט ע''ב ד''ה לאוסרו בבת ישראל כו' נראה הפך מזה. שכתב שם וקנסא בעלמא הוא ולעשות סייג לתורה ע''כ. משמע אפילו אחר שנתגרשה משני הוי ממזר מא' מדרבנן ואסור בישראלית דאל''כ קודם גירושי הב' לא שייך לומר קנסא בעלמא ולעשות סייג הלא הסברא נותנת דאסור בישראלית כדי שלא יאמרו דממזר נשא ישראלית דהעולם יסברו שבא מא''א דמהאי טעמא צריכה גט משני כדי שלא יאמרו וכו' וה''נ כן הוא אלא ודאי דאפילו אחר שנתגרשה משני הוי ממזר דרבנן דאז לא שייך לחשש זה ואפ''ה אסרו בבת ישראל ע''כ משום קנס בעלמא עיין מ''ש הרא''ש תחלת פרק האשה שהלך בעלה למד''ה ועי' סי' י''ז ס''ק ק''ע בב''ש ובסי' ט''ז ס''ק כ''ג בב''ש מ''ש ועיין כנה''ג סימן י''ז ובהגהת ב''י סי' תקצ''ד. ובסי' ק''נ בהגהת הטור סעיף א'. ועיין הרלנ''ח סימן מ''ב. ובתשובת מהר''א ששון סימן קצ''ו. והר''ם גלאנטי סימן ק''ך. גם את זה ראיתי מה שרוצה הב''ש לדחות הראיה של הח''מ שהביא מתוס' דף מ''ט ע''ב ע''ש ולא הבנתי דא''כ למה דחו תוס' והרא''ש דלא דמי דהתם קנסוה וכו' ע''ש למה לא דחו כפשוטא דהתם נמי כן באשה שהלך בעלה למד''ה אם גירשה ואח''כ בא בעלה עליה לא הוי ממזר דומיא דסוטה רק אם לא גירשה הוי ממזר מדרבנן דמיחזי כא''א. ובאמת צ''ע על רמ''א שהעתיק תוס' והרא''ש אם זינתה ואח''כ בא עליה בעלה אין הולד ממזר. הוא ללא צורך אחרי שפסק המחבר דוקא בא עליה קודם שנתגרשה משני הולד ממזר אבל לאחר גירושין אם בא בעלה עליה לא הוי ממזר ממילא הוי כזינתה ואח''כ בא בעלה עליה דזהו הדין בעצמו. בשלמא תוס' ורא''ש שהביאו סברי באשה שהלך בעלה למד''ה דאפי' לאחר שנתגרשה משני אם בא עליה בעלה הוי ממזר משום קנס וה''א דה''ה בסוטה הדין כן והוצרך לחלק דשם לא שייך קנס אבל לפי פסק ש''ע צ''ע. אשה שהיתה נשואה ואח''כ היתה בחזקת גרושה ולא היו עדים אלא קול ואח''כ הולידה ויצא הדבר בהיתר ד''מ ב''ש. מי שהוציאה בעלה על שחשדה עם פלוני וב''ד לא הזקיקוהו לכך מפני שלא היו שם לא עידי טומאה ולא עידי כיעור והלכה ונשאת לנחשד וילדת אותו הולד אפילו ממזר מדרבנן לא הוי הר''י אדרבי סימן קנ''ד:


יז מִי שֶׁחֶצְיוֹ עֶבֶד וְחֶצְיוֹ בֶּן חוֹרִין שֶׁבָּא עַל אֵשֶׁת אִישׁ, הַוָּלָד אֵין לוֹ תַּקָּנָה מִפְּנֵי שֶׁצַּד מַמְזֶרֶת וְצַד כַּשְׁרוּת מְעֹרָבִים בּוֹ. לְפִיכָךְ, אָסוּר אַף בְּשִׁפְחָה, וּבָנָיו (כב) כְּמוֹתוֹ לְעוֹלָם:
 באר היטב  (כב) ובניו כמותו. דאין לישא שום אשה אלא גיורת וכן בתה אינה יכולה לישא רק לגר ובניו ממזרים כמ''ש בסעיף כ''ב ב''ש:


יח יִשְׂרָאֵל שֶׁנָּשָׂא מַמְזֶרֶת, אוֹ מַמְזֵר שֶׁנָּשָׂא יִשְׂרְאֵלִית, הַוָּלָד מַמְזֵר לְעוֹלָם: 

יט גּוֹי וְעֶבֶד שֶׁבָּאוּ עַל הַמַּמְזֶרֶת, הַוָּלָד מַמְזֵר. וְאִם בָּאוּ עַל בַּת יִשְׂרָאֵל, בֵּין פְּנוּיָה בֵּין אֵשֶׁת אִישׁ, הַוָּלָד (כג) כָּשֵׁר, וּפָגוּם לִכְהֻנָּה:
 באר היטב  (כג) כשר. עיין כנה''ג בהגהת הטור סעיף כ''ט אם האנוסים שנשתמדו בפרנקיאה אם בניהם הם כגוים גמורים ואם בא א' מהם על אשת חבירו דהולד הנולד מהם אם נתגייר מותר לבא בקהל או מאחר שבאו מזרע ישראל וישראל שנשתמדו לעולם הם נקראים ישראל משומד וקדושיו קידושין ממילא אם בא על אשת חבירו הולד הנולד הוי ממזר ע''ש ועיין בתשובת הרא''ש ח''א סימן מ''ו ובח''ב סימן ל''א:


כ מַמְזֵר הַבָּא עַל הַגּוֹיָה, הַוָּלָד גּוֹי. וְאִם נִתְגַּיֵּר, הֲרֵי הוּא כְּיִשְׂרָאֵל. וְאִם בָּא עַל הַשִּׁפְחָה, הַוָּלָד עֶבֶד. נִשְׁתַּחְרֵר, הֲרֵי הוּא בֶּן חוֹרִין. לְפִיכָךְ, מַמְזֵר נוֹשֵׂא לְכַתְּחִלָּה, (כד) שִׁפְחָה שֶׁקִּבְּלָה עָלֶיהָ מִצְוֹת, וְטָבְלָה לְשֵׁם עַבְדוּת, לְהַתִּיר בָּנָיו, שֶׁיִּשְׁתַּחְרְרוּ וְיִהְיוּ מֻתָּרִים בְּיִשְׂרְאֵלִית:
 באר היטב  (כד) שפחה. אבל ממזרת אסורה לעבד דהא אכתי הבנים ממזרים הם. מיהו תוס' בגיטין דף מ''ה ד''ה לישא שפתה. ובחגיגה דף ב' תוס' ד''ה לישא שפחה משמע דמותר לעבד לישא ממזרת רק הבנים הם ממזרים ע''ש: הרש''ך ח''ג סי' ט''ו פסק דוקא ודאי ממזר אבל ספק ממזר אסור בשפחה. אבל הרדב''ז ח''א סי' קפ''ח פסק דאפי' ספק ממזר מותר בשפחה ע''ש:


כא גּוֹי שֶׁבָּא עַל אִמּוֹ וְהוֹלִיד מִמֶּנָּה בֵּן, וְנִתְגַּיֵּר אוֹתוֹ (כה) הַבֵּן, מֻתָּר לָבֹא (כו) בַּקָּהָל:
 באר היטב  (כה) הבן. ה''ה אם לא נתגייר אותו הבן ובא על בת ישראל דהולד כשר דלא גרע משאר אחרונים: (כו) בקהל. כי בעודו עכו''ם לא שייך ממזר דדוק' היכי דשייך קדושין:


כב גֵּר וְעֶבֶד מְשֻׁחְרָר, מֻתָּרִים (כז) בְּמַמְזֶרֶת, וְכֵן מַמְזֵר מֻתָּר בְּגִיּוֹרֶת וּבִמְשֻׁחְרֶרֶת, מִשּׁוּם דִּקְהַל גֵּרִים לֹא אִקְּרֵי קָהָל, וְהַוָּלָד מַמְזֵר. וַאֲפִלּוּ הָיְתָה הוֹרָתוֹ וְלֵידָתוֹ בִּקְדֻשָּׁה, כְּגוֹן שֶׁהָיָה אָבִיו גֵּר וְנָשָׂא גִּיּוֹרֶת, אֲפִלּוּ הָכִי מֻתָּר בְּמַמְזֶרֶת, וְדַוְקָא עַד עֲשָׂרָה דּוֹרוֹת, אֲבָל מִכָּאן וְאֵילָךְ אָסוּר, שֶׁכְּבָר נִשְׁתַּקַּע מִמֶּנּוּ שֵׁם גֵּרוּת, וְיָבוֹאוּ לוֹמַר: יִשְׂרָאֵל נוֹשֵׂא מַמְזֶרֶת. וּלְהָרַמְבַּ''ם מֻתָּר בְּמַמְזֶרֶת, וְכֵן בֶּן בֶּן בְּנוֹ, עַד שֶׁיִּשְׁתַּקַּע שֵׁם גֵּרוּתוֹ מִמֶּנּוּ וְלֹא יִוָּדַע שֶׁהוּא גֵּר, וְאַחַר כָּךְ יֵאָסֵר בְּמַמְזֶרֶת. אֶחָד הַגֵּרִים וְאֶחָד הָעֲבָדִים הַמְשֻׁחְרָרִים, דִּין אֶחָד לְכֻלָּם:
 באר היטב  (כז) בממזרת. דקהל גרים לא נקרא קהל. והיינו מצד ממזרת אין איסור אבל מ''מ אסור להרבות ממזרים כי בניו הם ממזרים. ושפחה אסורה לגר דהא היא מוזהר על כל מצות. מיהו גר עמוני שרצה לישא שפתה מסופק הח''מ. וגר עמון שנשא ממזרת הולכים אחר הפגום שבשניהם והולד הוא ממזר עמוני ח''מ ב''ש:


כג גֵּר שֶׁנָּשָׂא בַּת יִשְׂרָאֵל, אוֹ יִשְׂרָאֵל שֶׁנָּשָׂא גִּיּוֹרֶת, הַוָּלָד יִשְׂרָאֵל לְכָל דָּבָר וְאָסוּר בְּמַמְזֶרֶת: 

כד מַמְזֵר נוֹשֵׂא מַמְזֶרֶת. בַּמֶּה דְּבָרִים אֲמוּרִים, כְּשֶׁשְּׁנֵיהֶם וַדָּאִין. אֲבָל אִם הָאֶחָד וַדַּאי וְהַשֵּׁנִי (כח) סָפֵק, אוֹ אֲפִלּוּ שְׁנֵיהֶם סָפֵק, אֲסוּרִים זֶה בָּזֶה דְּשֶׁמָּא הָאֶחָד מַמְזֵר וְהַשֵּׁנִי אֵינוֹ מַמְזֵר. וְכֵיצַד סְפֵק מַמְזֵר, כְּגוֹן שֶׁבָּא מִסְפֵק עֶרְוָה, שֶׁבָּא אָבִיו עַל אִשָּׁה שֶׁנִּתְקַדְּשָׁה סְפֵק קִדּוּשִׁין, אוֹ שֶׁנִּתְגָּרְשָׁה סְפֵק גֵּרוּשִׁין:
 באר היטב  (כח) ספק. ומדאורייתא מותר רק מדרבנן הוא דעשו מעלה ביוחסין:


כה יְבָמָה שֶׁלֹּא שָׁהֲתָה אַחַר בַּעְלָהּ שְׁלשָׁה חֳדָשִׁים, וְנִתְיַבְּמָה וְיָלְדָה, סָפֵק בֶּן ט' לָרִאשׁוֹן אוֹ בֶּן ז' לָאַחֲרוֹן, הַוָּלָד כָּשֵׁר. וְאִם אַחַר כָּךְ חָזַר וּבָא עָלֶיהָ יָבָם וְנִתְעַבְּרָה וְיָלְדָה, הַוָּלָד סְפֵק מַמְזֵר וְאָסוּר בְּמַמְזֶרֶת וּבְבַת יִשְׂרָאֵל: 

כו פְּנוּיָה שֶׁנִּתְעַבְּרָה וְיָלְדָה, אִם אֵינָהּ לְפָנֵינוּ לְבָדְקָהּ אוֹ שֶׁהִיא שׁוֹטָה אוֹ אִלֶּמֶת, וַאֲפִלּוּ אִם אוֹמֶרֶת: שֶׁל פְּלוֹנִי הוּא וְאָנוּ מַכִּירִים בְּאוֹתוֹ פְּלוֹנִי שֶׁהוּא מַמְזֵר, אֵין זֶה הַוָּלָד אֶלָּא סָפֵק, אֲפִלּוּ אִם מוֹדֶה אוֹתוֹ פְּלוֹנִי שֶׁנִּבְעֲלָה לוֹ, שֶׁכְּשֵׁם שֶׁזִּנְּתָה עִם זֶה כָּךְ זִנְּתָה עִם (כט) אַחֵר. וְאִם אוֹתוֹ פְּלוֹנִי הוּא כָּשֵׁר, הַוָּלָד כָּשֵׁר. וּמִכָּל מָקוֹם אֵין אָנוּ מַחֲזִיקִים אוֹתוֹ בִּבְנוֹ וַדַּאי לְיוֹרְשׁוֹ, אִם אֵינוֹ מוֹדֶה שֶׁהוּא (ל) בְּנוֹ. וַאֲפִלּוּ הָיְתָה (לא) מְיֻחֶדֶת לוֹ, אֵינָהּ נֶאֱמֶנֶת עָלָיו (רַ''ן סוֹף פ' אַלְמָנָה לְכ''ג). וַאֲפִלּוּ עֵד אֶחָד אֵין נֶאֱמָן עָלָיו כְּשֶׁמַּכְחִישׁוֹ. (ג''ז שָׁם). אֲבָל חוֹשְׁשִׁין לִדְבָרֶיהָ וְאָסוּר בִּקְרוֹבוֹת אוֹתוֹ פְּלוֹנִי. הגה: וְדַוְקָא פְּנוּיָה. אֲבָל אִם זָנְתָה תַּחַת הַבַּעַל, אֲפִלּוּ אוֹמֶרֶת: שֶׁל פְּלוֹנִי הוּא, וְהוּא מַמְזֵר, אֵין חוֹשְׁשִׁין לִדְבָרֶיהָ, דְּתוֹלִין רֹב בְּעִילוֹתֶיהָ בַּבַּעַל, (לב) וְכָשֵׁר, וּמֻתָּר בִּקְרוֹבֵי אוֹתוֹ פְּלוֹנִי שֶׁאוֹמֶרֶת עָלָיו (פִּסְקֵי מהרא''י סִימָן ל''ז וְכֵן כָּתַב בִּנְיָמִין זְאֵב):
 באר היטב  (כט) אחר. אפי' אי לא דיימי מעלמ' מ''מ חוששין שמא זנתה עם אחרים וח''מ חולק היכי דלא דיימי מעלמ' ואחד מודה שבא עליה הוא בנו ודאי הואיל והוא מודה שבא עליה ומכ''ש במיוחדת לו שבא עליה הרבה פעמים תלינן ברוב ביאות דידיה. ודברי הרב בהג''ה כאן שכותב ואפי' היתה מיוחדת לו אינה נאמנת עליו הוא סותר למ''ש ס''ס ג' דכהן הבא על הפנויה ומודה שהוא בנו הבן כהן לכל דבר ולא חיישינן שמא הפקירה עצמה לאחרים והתם בפנויה סתם מיירי ומכ''ש במיוחדת ח''מ וב''ש הסכים עם הח''מ במיוחדת לו והודה לדבריה דהוי בנו וכתב מ''ש רמ''א ואפי' היתה מיוחדת לו אינה נאמנת זה קאי על אם אינו מודה לה אבל אינה מיוחדת אפי' מודה שנבעלה לו ואפי' לא דיימי מעלמ' חוששין שזנתה עם אחר. ועל קושית הח''מ תירץ הב''ש דלעיל איירי אם כולם כהנים דליכ' איסור דאוריית' ע''ש. ובתשו' כנסת יחזקאל שאלה נ''ו תירץ קושית הח''מ באופן אחר ע''ש. ובח''י תירץ הכא איירי שהבועל הוא ממזר ודאי וא''כ אמרינן לקולא שזנתה עם אחרים אפי' הוא מודה והראי' שכתב אם פלוני כשר הולד כשר ולחומר' לא אמרינן שזנתה עם אחרים וא''כ לעיל גבי כהן הבועל הוא כשר לא אמרינן כשם שהפקירה וכו' ע''ש. ועיין בהרמב''ם פ''ג מהלכות יבום דין ד' ועיין ב''ש: (ל) בנו. אם אשה א' תובעה לאחד ואמרה דהולד ממנו ויתן לה מזונות והוא כופר פטור אפי' משבועה. אע''ג אם תובע אותו שיתן לה האתנן חייב שבועה מ''מ על הולד הוא נאמן בלא שבועה ריב''ש סימן מ''א ועיין סימן קע''ז סעיף ה' בהג''ה וע''ל סימן כ''ב ס''ק ד'. וכ''כ בה''י ע''ש ועיין בתשובת חכם צבי שאלה קמ''ה קמ''ו: (לא) מיוחדת. עיין ס''ק כ''ט מש''ש: (לב) וכשר. היינו כשהבעל אצלה. בתשובת מהר''י ווייל סימן ע''ד פסק אשה שנתגרשה וילדה דהולד כשר משום ס''ס שמא אחר גירושין זנתה ואת''ל קודם גירושין שמא זנתה עם עכו''ם ואם היא אומרת שזנתה קודם גירושין נאמנת לשוויה הולד לספק ממזר עכ''ל: וכתב ד''מ עליו דאיירי דבעלה לא היה אצלה דאל''כ תלינן בבעל ועיין מ''ש הב''ש:


כז אֲרוּסָה שֶׁנִּתְעַבְּרָה וְהִיא בְּבֵית אָבִיהָ, אִם הִיא אוֹמֶרֶת שֶׁמֵּהָאָרוּס נִתְעַבְּרָה, אִם הוּא מוֹדֶה אוֹ שֶׁאֵינוֹ בְּפָנֵינוּ, הַוָּלָד כָּשֵׁר. וְהָוֵי בְּנוֹ (לג) לְיוֹרְשׁוֹ. וַאֲפִלּוּ אִם הָאָרוּס אוֹמֵר שֶׁאֵינוֹ זוֹכֵר רַק שֶׁאֵינוֹ מַכְחִישָׁהּ (שָׁם בְּהָרַ''ן). וְאִם אֵינוֹ מוֹדֶה, אֶלָּא מַכְחִישָׁהּ שֶׁאֵינוֹ מִמֶּנּוּ, הַוָּלָד (לד) מַמְזֵר וַדַּאי. וְאִם אֵינָהּ בְּפָנֵינוּ לִשְׁאֹל אוֹתָהּ, אוֹ שֶׁאוֹמֶרֶת: אֵינִי יוֹדַעַת מִמִּי הוּא, הָוֵי סְפֵק מַמְזֵר. וְהָאִשָּׁה אֵינָהּ בְּחֶזְקַת (לה) זוֹנָה, אֶלָּא נֶאֱמֶנֶת לוֹמַר: לָאָרוּס נִבְעַלְתִּי, אֲפִלּוּ הוּא מַכְחִישָׁהּ. וְהָנֵי מִלֵּי לְעָלְמָא, שֶׁאִם נִשֵּׂאת לְכֹהֵן (לו) לֹא תֵּצֵא וְהַוָּלָד מִמֶּנּוּ כָּשֵׁר, אֲבָל לָאָרוּס גּוּפֵהּ, אֲסוּרָה, דְּהָא שַׁוְּיָהּ אַנַּפְשֵׁהּ חֲתִיכָא (לז) דְּאִסוּרָא:
 באר היטב  (לג) ליורשו. א''ל הא לעיל פסק אף שהוא מודה אעפ''כ אמרינן שזנתה עם אחרים י''ל דבארוסה יש סברא יותר לתלות בארוס מבאחרים משום דבארוס התירה עברה ואפקירה אבל לא באחרים. בה''י ופרישה. ולפי מ''ש לעיל בשם בה''י דלחומר' לא אמרינן שזנתה עם אחרים לא צריך לזה הטעם. כתב בפרישה אם הוא בפנינו ואומר שאין הולד ממנו והיא אינ' בכאן אז הולד ספק ממזר שמא מכותי נתעבר' ומ''ש בסמוך אם הוא מכחיש אותה הולד ממזר ודאי היינו כשהי' כאן ואינה אומרת מכותי הולד עיין ב''ש: (לד) ממזר ודאי. דהתורה נתנה נאמנות לאב לומר שאין הולד ממנו: (לה) זונה. אדלעיל קאי כשאומרת מארוס נתעברה והוא מכחישה: (לו) לא תצא. אבל לכתחלה אסור'. אם היא אומרת שאינו מארוס והוא שותק הוי ספק ממזר על פיה ואם היא אומרת שאינו מארוס. והוא אומר ממנו עיין בסמוך בהג''ה: (לז) דאיסור'. ואם יש ידים מוכיחות שמשקר אין אומרים הא שוויא אנפשיה חתיכה דאיסור' הראנ''ח ח''א סי' מ''ח:


כח הָיוּ הָעָם מְרַנְּנִים אַחֲרֶיהָ שֶׁזִּנְּתָה עִם אֲרוּסָהּ וְעִם אֲנָשִׁים אֲחֵרִים, אַף עַל פִּי שֶׁבָּא עָלֶיהָ הָאָרוּס בְּבֵית חָמִיו, הַוָּלָד סְפֵק מַמְזֵר, שֶׁכְּשֵׁם שֶׁהִפְקִירָה עַצְמָהּ לָאָרוּס כָּךְ הִפְקִירָה עַצְמָהּ (לח) לַאֲחֵרִים. וְאִם נִבְדְּקָה וְאָמְרָה: לָאָרוּס נִבְעַלְתִּי, הַוָּלָד כָּשֵׁר. וְכֵן אִם יָדוּעַ שֶׁהָאָרוּס בָּא עָלֶיהָ, וְלֹא יָצָא קוֹל שֶׁזָּנְתָה מֵאֲחֵרִים (וְכֵן מַשְׁמַע פֶּרֶק אַלְמָנָה לְכ''ג הֵבִיאוֹ הָרַ''ן ספ''ק דִּכְתֻבּוֹת וְהַמ''מ בפט''ו מֵהל' א''ב):
 באר היטב  (לח) לאחרים. דלא שייך בארוס לומר רוב בעילות מארוס דלא שכיח אצלה כ''כ:


כט אֵשֶׁת אִישׁ שֶׁאוֹמֶרֶת עַל הָעֻבָּר שֶׁאֵינוֹ מִבַּעְלָהּ, אֵינָהּ נֶאֱמֶנֶת (לט) לְפָסְלוֹ. הגה: וְיֵשׁ אוֹמְרִים דַּוְקָא בִנְּשׂוּאָה, שֶׁיֵּשׁ לַבֵּן חֶזְקַת כַּשְׁרוּת. אֲבָל אֲרוּסָה (מ) שֶׁאוֹמֶרֶת עַל בְּנָהּ שֶׁהוּא מַמְזֵר, אַף עַל פִּי שֶׁהָאָרוּס אוֹמֵר שֶׁהוּא שֶׁלּוֹ וְשֶׁלֹּא זָזָה יָדוֹ מִתּוֹךְ יָדָהּ, (מא) יֵשׁ אוֹמְרִים דְּהַבֵּן הָוֵי סְפֵק מַמְזֵר, וְיֵשׁ אוֹמְרִים דְּהוּא נֶאֱמָן (סְבָרַת הָרַב דִּבְאָרוּס מַיְרֵי דִּבְרֵי נ''י פֶּרֶק אַלְמָנָה בְּנִדּוֹן זֶה שֶׁהֵבִיא ב' דֵּעוֹת אֵלּוּ). אֲבָל הָאָב שֶׁאוֹמֵר עַל הָעֻבָּר שֶׁאֵינוֹ מִמֶּנּוּ, אוֹ עַל אֶחָד מִבָּנָיו שֶׁאֵינוֹ בְּנוֹ, נֶאֱמָן לְפָסְלוֹ וְהוּא מַמְזֵר וַדַּאי. וְאִם יֵשׁ בָּנִים לַבֵּן, אֵינוֹ נֶאֱמָן אַף עַל הַבֵּן. וְאִם הִיא אוֹמֶרֶת: מֵגּוֹי אוֹ מֵעֶבֶד נִתְעַבַּרְתִּי, הַוָּלָד כָּשֵׁר שֶׁאֵין הַבַּעַל יָכוֹל לְהַכְחִישָׁהּ בַּזֶּה. הגה: וְהָא דְּאָב נֶאֱמָן עַל בְּנוֹ, הַיְנוּ דַּוְקָא שֶׁלֹּא הָיָה לוֹ חֶזְקַת כַּשְׁרוּת עַל פִּי הָאָב, אֲבָל הָוֵי לֵהּ חֶזְקַת כַּשְׁרוּת עַל פִּי הָאָב שׁוּב (הָאָב) אֵינוֹ נֶאֱמָן עָלָיו רַק בְּסָהֲדֵי (ר''י בְּשֵׁם הָרְמַ''ה). הָאָב שֶׁאָמַר עַל בְּנוֹ שֶׁהוּא מַמְזֵר, וְחָזַר אַחַר כָּךְ וְנָתַן אֲמַתְלָא לִדְבָרָיו לָמָּה דִּבֵּר בִּתְחִלָּה כָּךְ, נֶאֱמָן (מהר''מ מֵרִיזְבּוּרְק). הָא דְּאָב נֶאֱמָן עַל בְּנוֹ הַיְנוּ בְּמִי שֶׁהוּא בְּחֶזְקַת אָבִיו, כְּגוֹן בְּאִשְׁתּוֹ נְשׂוּאָה, אֲבָל פְּנוּיָה שֶׁאוֹמֶרֶת: זֶהוּ בֶּן פְּלוֹנִי, וְהוּא אוֹמֵר שֶׁמִּמַּמְזֵר נִתְעַבְּרָה, אֵינוֹ נֶאֱמָן לְפָסְלוֹ וְהִיא נֶאֱמֶנֶת עָלָיו לְהַכְשִׁירוֹ (ת''ה סִימָן רס''ז):
 באר היטב  (לט) לפוסלו. אפי' אם זנתה בודאי תולין בבעל הגה בסעיף כ''ו: (מ) שאומרת וכו'. אבל אם בודאי בא עליה הארוס ולא דיימי מעלמ' לכ''ע היא אינ' נאמנ': (מא) וי''א דהוא נאמן. וכן הלכה נ''י בשם הריטב''א. ואם הארוס אינו כאן והיא אומרת שבנה ממזר אינו אלא ספק ממזר כמו בפנויה שבסעיף כ''ו ב''ש:


ל הָאוֹמֵר עַל עַצְמוֹ שֶׁהוּא מַמְזֵר, נֶאֱמָן לֶאֱסֹר עַצְמוֹ בְּבַת (מב) יִשְׂרָאֵל וְאָסוּר בְּמַמְזֶרֶת עַד שֶׁיִּוָדַע וַדַּאי שֶׁהוּא מַמְזֵר, וּבְנוֹ כָּמוֹהוּ. וְאִם יֵשׁ לוֹ בְּנֵי בָּנִים, אֵינוֹ נֶאֱמָן לִפְסֹל אֶלָּא לְעַצְמוֹ:
 באר היטב  (מב) ישראל. ואם בא על בת כהן אינו אוסר בביאתו ב''ש:


לא (מג) אֲסוּפִי שֶׁנֶּאֱסַף מֵהַשּׁוּק הָוֵי סְפֵק מַמְזֵר, וּכְגוֹן שֶׁאֵין הוֹכָחָה שֶׁלֹּא הֻשְׁלַךְ לְשֵׁם מִיתָה. אֲבָל אִם יֵשׁ הוֹכָחָה שֶׁלֹּא הֻשְׁלַךְ לְשֵׁם מִיתָה; בֵּין שֶׁיֵּשׁ הוֹכָחָה בְּגוּפוֹ, כְּגוֹן שֶׁהוּא מָהוּל אוֹ שֶׁאֵיבָרָיו מְתֻקָּנִים וּמְיֻשָּׁרִים כְּמוֹ שֶׁעוֹשִים לִנְעָרִים, אוֹ שֶׁהוּא מָשׁוּחַ בְּשֶׁמֶן, אוֹ שֶׁשָּׂמוּ לוֹ כְּחֹל בְּעֵינָיו, אוֹ תָּלוּ לוֹ קָמֵעַ; בֵּין שֶׁיֵּשׁ הוֹכָחָה בַּמָּקוֹם, כְּגוֹן שֶׁנִּמְצָא בְּמָקוֹם שֶׁרַבִּים מְצוּיִם שָׁם, אוֹ שֶׁתָּלוּי בָּאִילָן בְּמָקוֹם שֶׁאֵין הַחַיָּה מַגַּעַת שָׁם וְהָיָה סָמוּךְ לָעִיר, אוֹ שֶׁנִּמְצָא בְּבֵית הַכְּנֶסֶת הַסָמוּךְ, אוֹ בְּצִדֵּי רְשׁוּת הָרַבִּים; אֵין בּוֹ מִשּׁוּם אֲסוּפִי, כֵּיוָן שֶׁחוֹשְׁשִׁין עָלָיו לְשָׁמְרוֹ, וְלֹא הֻשְׁלַךְ שָׁם אֶלָּא מִשּׁוּם רְעָבוֹן:
 באר היטב  (מג) אסופי וכו'. גויה שהביאה ילד' ואמר' שיהודית נתנה לה להניק' ולא מצאה עוד ומכרה הילד' לישראל דיינינן לה כגויה וכשתטבול הרי היא גיורת מהריב''ל ח''ג סי' צ''ט:


לב הַוָּלָד שֶׁהָיָה מֻשְׁלָךְ בַּדֶּרֶךְ, וּבָא אֶחָד וְאָמַר: בְּנִי הוּא וַאֲנִי הִשְׁלַכְתִּיו, נֶאֱמָן. וְכֵן אִמּוֹ נֶאֱמֶנֶת. נֶאֱסַף מִן הַשּׁוּק, וּבָאוּ אָבִיו וְאִמּוֹ וְאָמְרוּ: בְּנֵנוּ הוּא, אֵין נֶאֱמָנִים הוֹאִיל וְיָצָא עָלָיו שֵׁם אֲסוּפִי. וּבִשְׁנֵי רְעָבוֹן נֶאֱמָנִים, שֶׁמִּפְּנֵי הָרָעָב הִשְׁלִיכוּהוּ וְהֵם רוֹצִים שֶׁיָּזוּנוּ אוֹתוֹ אֲחֵרִים וּלְפִיכָךְ שָׁתְקוּ עַד שֶׁנֶּאֱסַף: 

לג הָאֲסוּפִי שֶׁנִּמְצָא בְּעִיר שֶׁיֵּשׁ בָּהּ (מד) כּוּתִים וְיִשְׂרָאֵל, בֵּין שֶׁהוּא רֹב כּוּתִים אוֹ רֹב יִשְׂרָאֵל, הֲרֵי זֶה סְפֵק כּוּתִי לְעִנְיַן יוֹחֲסִין. קִדֵּשׁ אִשָּׁה, צְרִיכָה גֵּט מִסָפֵק. הִטְבִּילוּהוּ בֵּית דִּין לְשֵׁם גֵּרוּת, אוֹ שֶׁטָּבַל מִשֶּׁהִגְדִּיל, הֲרֵי הוּא לְעִנְיַן יוֹחֲסִין כִּשְׁאָר אֲסוּפִים הַנִּמְצָאִים בְּעָרֵי יִשְׂרָאֵל, שֶׁאֵין הַטְּבִילָה מוֹעֶלֶת אֶלָּא לְהוֹצִיאוֹ מִידֵי כּוּתִי:
 באר היטב  (מד) כותי. ויש כאן חשש שמא ממזר הוא ואסור בבת ישראל ואסור נמי בממזרת. ואפי' ברוב עכו''ם אסור בממזר' אחר שנתגייר ואסור בבת ישראל כ''ה לשיטת הרמב''ם ולהראב''ד ברוב עכו''ם מותר בממזרת ומותר בבת ישראל. ואפי' במחצה על מחצה מותר בממזרת ובבת ישראל ואי איכ' תרי רובא עכו''ם אזלינן אחר תרי רוב' ואם יש סי' באסופי כמ''ש בסעיף הקודם דאינו ממזר רשאי ליש' אשה ולא חיישינן. שמא ישא אחותו עיין ב''ש:


לד אִם לֹא טָבַל וְלֹא הִטְבִּילוּהוּ בֵּית דִּין, הָיָה רֹב הָעִיר כּוּתִים, מֻתָּר לְהַאֲכִילוֹ (מה) נְבֵלוֹת. הָיָה רֻבָּן יִשְׂרָאֵל, מַחֲזִירִים לוֹ אֲבֵדָתוֹ כְּיִשְׂרָאֵל. מֶחֱצָה עַל מֶחֱצָה, מִצְוָה לְהַחֲיוֹתוֹ פֵּרוּשׁ, לְפַרְנְסוֹ כְּיִשְׂרָאֵל, וּמְפַקְּחִין עָלָיו אֶת הַגַּל בְּשַׁבָּת, וַהֲרֵי הוּא לְעִנְיַן נְזָקִין כְּכָל סָפֵק מָמוֹן הַמּוֹצִיא מֵחֲבֵרוֹ עָלָיו הָרְאָיָה. הגה: וְיֵשׁ אוֹמְרִים דַּאֲפִלּו בְּרֹב כּוּתִים, מְפַקְּחִים עָלָיו הַגַּל בְּשַׁבָּת וְאֵין מְצֻוִּין לְהַחֲיוֹתוֹ אֶלָּא בְּרֹב יִשְׂרָאֵל (טוּר):
 באר היטב  (מה) נבילות. מכ''ש דאין מחזירין לו אבידה ולענין נזיקין חייב לשלם נזק שלם:


לה נָשִׁים שֶׁיָּלְדוּ בְּבַיִת אֶחָד, אֵשֶׁת כֹּהֵן וְלֵוִי וְיִשְׂרָאֵל וּמַמְזֵר, נֶאֱמֶנֶת הַחַיָּה לוֹמַר: זֶה הַבֵּן כֹּהֵן הוּא, אוֹ לֵוִי, אוֹ מַמְזֵר, מִפְּנֵי שֶׁלֹּא הֻחְזַק וְאֵין אָנוּ יוֹדְעִים יִחוּסָם. בַּמֶּה דְּבָרִים אֲמוּרִים, כְּשֶׁהֻחְזְקָה נֶאֱמֶנֶת וְלֹא עִרְעֵר עָלֶיהָ אָדָם; אֲבָל אִם עִרְעֵר עָלֶיהָ אֲפִלּוּ (מו) אֶחָד, וְאָמַר: בְּשֶׁקֶר מְעִידָה, אֵינָהּ נֶאֱמֶנֶת וַהֲרֵי הַבֵּן בְּחֶזְקַת כָּשֵׁר וְאֵין לוֹ (מז) יִחוּס:
 באר היטב  (מו) א'. אע''ג דקי''ל ערעור חד לאו ערעור מ''מ כאן דלית' לולד חזקת כשרות מהני אפי' ערעור חד. וכאן מיירי אפי' אם הערעור הוא אחר שהעידה החיה עיין ב''ש: (מז) יחוס. היינו כשעד זה מעיד עליו שהו' כשר ומערער על עדותה אז הולד כשר ע''פ עדותו. אע''ג דבחדר זה יש ג''כ ממזר מ''מ כל ולד מהם אין לו חזקת פסול וע''א נאמן להכשירו והיינו עד כשר ואז נדחה עדות החיה. ומ''ש ואין לו יחוס היינו דהעד זה א''י יחוסו אלא מעיד דולד זה אינו ממזר הוא ב''ש:


לו הַסְפֵקוֹת, כְּגוֹן שְׁתוּקִי וַאֲסוּפִי, אָסוּר לָבֹא זֶה עִם זֶה, וְאִם נִשְּׂאוּ לֹא יְקַיְּמוּ אֶלָּא יוֹצִיאוּ בְּגֵט, וְהַוָּלָד סָפֵק כַּאֲבוֹתָיו. וְאֵין לִסְפֵקוֹת אֵלּוּ תַּקָּנָה, אֶלָּא שֶׁיִּשְּׂאוּ מֵהַגֵּרִים, וְהַוָּלָד הוֹלֵךְ אַחַר הַפָּגוּם. כֵּיצַד, שְׁתוּקִי אוֹ אֲסוּפִי שֶׁנָּשְׂאוּ גִּיּוֹרֶת אוֹ מְשֻׁחְרֶרֶת, אוֹ גֵּר וּמְשֻׁחְרָר שֶׁנָּשָׂא שְׁתוּקִית אוֹ אֲסוּפִית, הַוָּלָד שְׁתוּקִי אוֹ אֲסוּפִי: 

לז כָּל מְדִינָה שֶׁיֵּשׁ בָּהּ שִׁפְחָה אוֹ כּוּתִית שֶׁרְאוּיָה לֵילֵד, הוֹאִיל וְהָאֲסוּפִי הַנִּמְצָא בָּהּ, סְפֵק כּוּתִי אוֹ עֶבֶד, כְּשֶׁיִּשָּׂא גִּיּוֹרֶת הֲרֵי זוֹ סְפֵק (מח) אֵשֶׁת אִישׁ. וְכֵן הַשְּׁתוּקִי שֶׁנָּשָׂא אִשָּׁה שֶׁאֶפְשָׁר שֶׁתִּהְיֶה עֶרְוָה לוֹ, הֲרֵי הִיא בִּסְפֵק אֵשֶׁת אִישׁ, שֶׁאֵין קִדּוּשִׁין תּוֹפְסִין בַּעֲרָיוֹת. וְאֵיזוֹ אִשָּׁה שֶׁאֶפְשָׁר שֶׁתִּהְיֶה עֶרְוָה עָלָיו, כָּל אִשָּׁה שֶׁאָבִיהָ אוֹ אָחִיהָ קַיָּם כְּשֶׁנִּתְעַבְּרָה אִמּוֹ, וְכָל אִשָּׁה שֶׁנִּתְגָּרְשָׁה אוֹ נִתְאַלְמְנָה, שֶׁמָּא הִיא אֵשֶׁת אָבִיו אוֹ אֵשֶׁת אֲחִי אָבִיו. הגה: (מט) הַקָּרָאִים אָסוּר לְהִתְחַתֵּן בָּהֶם, וְכֻלָּם הֵם סְפֵק מַמְזְרִים, וְאֵין מְקַבְּלִים אוֹתָם אִם רוֹצִים לַחֲזֹר (ב''י מָצָא כָּתוּב בִּתְשׁוּבַת ר' שִׁמְשׁוֹן). אֲבָל (נ) הָאֲנוּסִים הַחוֹזְרִים לְדַת יִשְׂרָאֵל, נִרְאֶה לִי שֶׁמֻּתָּר לְהִתְחַתֵּן בָּהֶם כְּמוֹ בִּשְׁאָר גֵּרִים (הַנַּ''ל):
 באר היטב  (מח) א''א. היינו בלא טבל ולא הטבילוהו ב''ד ונשא גיורת שלא כדין דהא ממזר הוא ספק כותי ואסור בגיורת: (מט) הקראים. עיין בתשובת הרא''ם ח''א סי' נ''ח. ובהר''מ מטראנ''י ח''א סי' ל''ח ובהרש''ך ח''ג סי' ט''ו. ובתשוב' ר' בצלאל סי' ג' ובהרדב''ז ח''א סי' רי''ט: (נ) אבל האנוסים. ע''ל ס''ק כ''ג מש''ש בענין אנוסים שבפראנקאיה:




סימן ה - דין פצוע דכא וכרות שפכה
ובו י''ד סעיפים 
א (א) פְּצוּעַ דַּכָּא וּכְרוּת שָׁפְכָה אֲסוּרִים לִשָּׂא יִשְׂרְאֵלִית וּמֻתָּרִים בְּגִיּוֹרֶת וּמְשֻׁחְרֶרֶת. וַאֲפִלּוּ כֹּהֵן שֶׁהוּא פְּצוּעַ דַּכָּא מֻתָּר לִשָּׂא גִּיּוֹרֶת וּמְשֻׁחְרֶרֶת, לְפִי שֶׁאֵינוֹ (ב) בִּקְדֻשָּׁתוֹ. וַאֲפִלּוּ נְתִינָה אוֹ אַחַד מֵהַסְפֵקוֹת מֻתֶּרֶת לוֹ, הוֹאִיל וּפְצוּעַ דַּכָּא אָסוּר לָבֹא בַּקָּהָל לֹא גָּזְרוּ בּוֹ עַל הַנְּתִינִים וְלֹא עַל הַסְפֵקוֹת. אֲבָל אָסוּר בְּמַמְזֶרֶת וַדָּאִית, שֶׁהֲרֵי אֲסוּרָה מִן הַתּוֹרָה. וְיֵשׁ מַתִּירִים אֲפִלּוּ (ג) בְּמַמְזֶרֶת (טוּר וְהָרַאֲבַ''ד וְהָרַשְׁבָּ''א):
 באר היטב  (א) פצוע דכא. עיין מ''ש המרש''א על הטור ביבמות דף ע''ו ע''א. ובס' בית יהודה כ' שמצ' בביאור מהור''ר יעקב שור על א''ה סי' ה' שפי' דברי הטור הכי דהא דשרי בנתינה ר''ל ממזר. דמותר בנתינה דרש מקר' וכו' אבל באחרינ' יבא א''כ ה''נ ממזר' מותר' לפצוע דכא דדרשינן ג''כ לא יבא פ''ד בקהל ה' בישראל דאיקרי קהל אבל בממזרת דלאו קהל היא דהא מותר' לנתין ה''נ מותרת לפ''ד ובזה מיושב נמי תמיהת ב''י על הטור דדרש זה מצינו שפיר דממזר מותר בנתינה דלאו קהל הם. עכ''ל ע''ש: (ב) בקדושתו. משמע דה''ה גרושה וחללה דמ''ש זונה מגרושה וחללה וגיורת זונה היא ח''מ. וב''ש חולק עליו ע''ש. וכן אין עליו שום קדושת כהן כגון לטמ' למתים וליש' כפיו דמאחר שמותר בגיורת שהי' זונה ה''ה שאר מצות כהונה והוי כזר בעלמ' והקשה הח''מ דהרמב''ם פ''ו מהלכות ביאות מקדש מנה המומין וכרות שפכה אחת מהן וכתב שם שהבעל מום אוכל בקדשי קדשים משמע דלא הוי זר: (ג) בממזרת. אבל בשפח' מותר לכ''ע דאיסור שפחה הוה מדרבנן:


ב אֵיזֶהוּ (ד) פְּצוּעַ דַּכָּא, כָּל שֶׁנִּפְצְעוּ הַבֵּיצִים שֶׁלּוֹ. וּכְרוּת שָׁפְכָה, כָּל שֶׁנִּכְרַת הַגִּיד שֶׁלּוֹ. וּבִשְׁלשָׁה אֵבָרִים אֶפְשָׁר שֶׁיִּפָּסֵל הַזָּכָר: בַּגִּיד, וּבַבֵּיצִים, וּבַשְּׁבִילִים שֶׁבָּהֶם נִתְבַּשֵּׁל שִׁכְבַת זֶרַע, וְהֵם הַנִּקְרָאִים חוּטֵי בֵּיצִים. וְכֵיוָן שֶׁנִּפְצַע אֶחָד מִשְּׁלשָׁה אֵבָרִים אֵלּוּ אוֹ נִכְרַת אוֹ נִדַּךְ, הֲרֵי זֶה פָּסוּל. כֵּיצַד, נִפְצַע הַגִּיד אוֹ נִדַּךְ, אוֹ שֶׁנִּכְרְתָה הָעֲטָרָה אוֹ לְמַעְלָה מֵהָעֲטָרָה, פָּסוּל. וְאִם נִכְרַת מֵרֹאשׁ הָעֲטָרָה וְנִשְׁתַּיֵּר מִמֶּנָּה אֲפִלּוּ כְּחוּט הַשַּׂעֲרָה מֻקָּף לְכָל הַגִּיד, כָּשֵׁר:
 באר היטב  (ד) פצוע. היינו ע''י מכות חרב או סכין. ודכ' שנידוך ע''י שום דבר וכרות היינו שנכרת לשנים ע''י שום דבר. ובא' מכל אלו בחזקת שאינו מוליד הוא. ואם נשא אשה והוליד בנים בידוע שאין בניו והם בחזקת ממזרים. וניקב בכלל פצוע. ולקצת פוסקים בכלל נכרת ואין רפואה לכרות שפכה ואפי' לדידן קי''ל ניקב ונסתם כשר כמ''ש סעיף ד' ש''מ דיש לו רפוא' מ''מ נראה אם הוליד לא תלינן שנתרפ' אא''כ בידוע שנתרפ' ב''ש:


ג נֶחְתַּךְ מֵהַגִּיד לְמַעְלָה מֵעֲטָרָה בְּשִׁפּוּעַ כְּקוּלְמוּס, כָּשֵׁר. כְּמַרְזֵב, שֶׁנִּטַּל חֲלָלוֹ שֶׁל גִּיד וְנִשְׁאֲרוּ הַדְּפָנוֹת, לרַשִׁ''י וְהָרֹא''שׁ, פָּסוּל. לְהָרַמְבַּ''ם כָּשֵׁר: 

ד נִקַּב לְמַטָּה מֵהָעֲטָרָה, כָּשֵׁר. נִקְּבָה עֲטָרָה עַצְמָהּ, אִם כְּשֶׁיִּרְאֶה קֶרִי תֵּצֵא שִׁכְבַת זֶרַע מֵהַנֶּקֶב, פָּסוּל. וְאִם נִסְתַּם הַנֶּקֶב, חָזַר לְהֶכְשֵׁרוֹ: 

ה נִקַּב לְמַטָּה מֵעֲטָרָה בְּעִנְיָן שֶׁכְּנֶגְדּוֹ לְמַעְלָה (ה) בְּתוֹךְ הָעֲטָרָה, פָּסוּל, שֶׁהָעֲטָרָה כֻּלָּהּ מְעַכֶּבֶת:
 באר היטב  (ה) העטרה. היינו שהנקב מעבר אל עבר ובצד א' למטה מעטרה ובצד השני הוא בתוך העטרה עיין ב''ש:


ו נִסְתַּם שְׁבִיל שִׁכְבַת זֶרַע וְחָזַר לִרְאוֹת שִׁכְבַת זֶרַע בַּשְּׁבִיל שֶׁמַּשְׁתִּין בּוֹ, (ו) הֲרֵי זֶה פָּסוּל:
 באר היטב  (ו) הרי זה פסול. משום שלא במקומו אינו מבשל:


ז נִכְרְתוּ הַבֵּיצִים אוֹ אַחַת מֵהֶם, אוֹ שֶׁנִּפְצְעָה אַחַת מֵהֶם, אוֹ שֶׁנִּדּוֹכָה אַחַת מֵהֶן, אוֹ שֶׁחֲסֵרָה, אוֹ (ז) שֶׁנִּקְּבָה נֶקֶב מְפֻלָּשׁ (ב''י בְּשֵׁם נ''י בְּשֵׁם תוס' פ' הֶעָרֵל), הֲרֵי זֶה פָּסוּל. הגה: וְכֵן עִקָּר. וּדְלֹא כְּיֵשׁ מַתִּירִים בַּעַל בֵּיצָה אַחַת אִם הָיְתָה אוֹתָהּ שֶׁנִּטְּלָה שְׁלֵמָה כְּשֶׁנִּטְּלָה וְנִשְׁאֲרָה שֶׁל יָמִין (הִיא סְבָרַת ר''ת). אָמְנָם רָאִיתִי מְקִלִּין כַּסְּבָרָא הָאַחֲרוֹנָה, אֲבָל טוֹב לָחוּשׁ בְּאִסוּר דְּאוֹרָיְתָא לְדִבְרֵי הַמַּחֲמִירִים וְהֵם רֹב מִנְיָן וְרֹב בִּנְיָן:
 באר היטב  (ז) או שניקבה. משמע בכל דינים אלו א' מחוטין שוה לכל חוטין ואם נחסר חוט א' פסול וכן בנידך או נפצע חוט א' ולדברי המקילין בנחסר ביצה השמאלית ה''ה אם נחסר חוט ביצה השמאלית ב''ש:


ח נִכְרְתוּ חוּטֵי בֵּיצִים אוֹ אַחַת מֵהֶן, אוֹ שֶׁנִּדַּךְ אוֹ נִפְצַע, הֲרֵי זֶה פָּסוּל: 

ט נִקַּב חוּט מֵחוּטֵי בֵּיצִים לִשְׁבִיל מֵי רַגְלַיִם, וַהֲרֵי הוּא מֵטִיל מַיִם מִשְּׁבִיל מַיִם וּמִשְּׁבִיל שִׁכְבַת זֶרַע, הֲרֵי זֶה כָּשֵׁר: 

י כָּל פִּסוּל שֶׁאָמְרוּ בְּעִנְיָן זֶה, כְּשֶׁלֹא הָיָה בִּידֵי שָׁמַיִם, כְּגוֹן שֶכְּרָתוֹ אָדָם אוֹ הִכָּהוּ קוֹץ וְכַיּוֹצֵא בִּדְבָרִים אֵלּוּ. אֲבָל אִם נוֹלַד כְּרוּת שָׁפְכָה אוֹ פְּצוּעַ דַּכָּא, אוֹ שֶׁנּוֹלַד בְּלֹא בֵּיצִים, אוֹ שֶׁחָלָה מֵחֲמַת גּוּפוֹ וּבָטְלוּ מִמֶּנּוּ אֵבָרִים אֵלּוּ, אוֹ שֶׁנּוֹלַד בָּהֶם שְׁחִין וְהִמְסָה אוֹתוֹ אוֹ כְּרָתָן, הֲרֵי זֶה כָּשֵׁר לָבֹא בְּקָהָל; שֶׁכָּל אֵלּוּ בִּידֵי שָׁמַיִם, לְהָרַמְבַּ''ם. (ח) אֲבָל לְרַשִׁ''י וְהָרֹא''שׁ לֹא מִקְּרֵי בִּידֵי שָׁמַיִם אֶלָּא עַל יְדֵי רְעָמִים וּבָרָד אוֹ מִמְּעֵי אִמּוֹ, אֲבָל עַל יְדֵי חֹלִי חֲשִׁיב בִּידֵי אָדָם (ט) וּפָסוּל, וְכָתַב הָרֹא''שׁ דְּהָכִי מַשְׁמַע בַּיְרוּשַׁלְמִי:
 באר היטב  (ח) אבל לרש''י כו'. ורש''י פ''ב דיבמות דף כ' ע''ב כתב להיפך ע''ש ועיין ב''ח: (ט) ופסול. מי שניטלה ממנו ביצה השמאלית ע''י (חולה) [חולי] לכתחלה איך משיאין לו ישראלית ואם עבר ונש' ישראלית אין מוציאין ממנו מהריב''ל ח''ג סי' ל''ב:


יא אָסוּר לְהַפְסִיד אֶבְרֵי הַזֶּרַע, בֵּין בְּאָדָם בֵּין בִּבְהֵמָה חַיָּה וָעוֹף, אֶחָד טְמֵאִים וְאֶחָד טְהוֹרִים, בֵּין בְּאֶרֶץ יִשְׂרָאֵל בֵּין בְּחוּץ לָאָרֶץ. וְכָל הַמְסָרֵס לוֹקֶה מִן הַתּוֹרָה בְּכָל מָקוֹם. וַאֲפִלּוּ מְסָרֵס אַחַר מְסָרֵס לוֹקֶה. כֵּיצַד, הֲרֵי שֶׁבָּא אֶחָד וְכָרַת הַגִּיד, וּבָא אַחֵר וְכָרַת אֶת הַבֵּיצִים אוֹ נִתְקָן, וּבָא אַחֵר וְכָרַת חוּטֵי בֵּיצִים; אוֹ שֶׁבָּא אֶחָד וּמָעַךְ אֶת הַגִּיד, וּבָא אַחֵר וְנִתְּקוֹ, וּבָא אַחֵר וּכְרָתוֹ; כֻּלָּם לוֹקִים, וְאַף עַל פִּי שֶׁלֹּא סֵרֵס אַחֲרוֹן אֶלָּא מְסֹרָס, בֵּין בְּאָדָם בֵּין בִּבְהֵמָה חַיָּה וָעוֹף. וְהַמְסָרֵס אֶת הַנְּקֵבָה, בֵּין בְּאָדָם בֵּין בִּשְׁאָר מִינִים, פָּטוּר [אֲבָל אָסוּר]: 

יב הַמַּשְׁקֶה כּוֹס שֶׁל (י) עִקָּרִין לְאָדָם אוֹ לִשְׁאָר בַּעֲלֵי חַיִּים כְּדֵי לְסָרְסוֹ, הֲרֵי זֶה אָסוּר, וְאֵין לוֹקִין עָלָיו. וְאִשָּׁה מֻתֶּרֶת לִשְׁתּוֹת (יא) עִקָּרִין כְּדֵי לְסָרְסָהּ עַד שֶׁלֹּא תֵּלֵד:
 באר היטב  (י) עיקרין. אפי' שותה לרפואה ואין מתכוין להיות עקר כיון דפסיק רישיה הוא אסור עיין מ''ש בה''י בזה. ואפי' אם הוא כבר קיים פו''ר ואפי' אם הוא סריס אסור ב''ש: (יא) עיקרין. אפי' בלא צער לידה מותר. ומ''ש בסעיף הקודם והמסרס את הנקיבה פטור אבל אסור היינו סירוס במעשה דאף בנקיבה שייך סירוס במעשה. ונקיבה בבהמות ושאר מינים לא עדיף מאשה. אחרונים עיין ב''ח:


יג הֲרֵי שֶׁכָּפָה אֶת הָאָדָם וְשִׁסָה בּוֹ כֶּלֶב אוֹ שְׁאָר חַיּוֹת עַד שֶׁעֲשָׂאוּהוּ כְּרוּת שָׁפְכָה, אוֹ שֶׁהוֹשִׁיבוֹ בְּמַיִם אוֹ בְּשֶׁלֶג עַד שֶׁיִּבָּטֵל מִמֶּנּוּ אֶבְרֵי תַּשְׁמִישׁ, אֵינוֹ לוֹקֶה עַד שֶׁיְּסָרֵס בְּיָדוֹ. וְרָאוּי לְהַכּוֹתוֹ מַכַּת (יב) מַרְדּוּת. הגה: אֲבָל מֻתָּר לִטֹּל (יג) כַּרְבָּלְתּוֹ שֶׁל תַּרְנְגוֹל, אַף עַל גַּב דְּמִסְתָּרֵס עַל יְדֵי זֶה, וְכָל כַּיּוֹצֵא בָּזֶה, דְּלֹא עֲבִיד כְּלוּם בְּאֶבְרֵי הַזֶּרַע (בְּהַגָּהוֹת אַלְפָסִי פ' בַּמֶּה בְּהֵמָה):
 באר היטב  (יב) מכת מרדות. הוא י''ג מכות מהרא''י בביאורו רש''י ס''פ כי תצא. ומ''א בא''ח סי' תצ''ו כתב עליו וברמב''ם לא משמע כן. ועיין רש''י בחולין דף קמ''א ע''ב שכתב מכת מרדות אין לה קצבה אלא עד שיקבל עליו ע''ש: (יג) כרבלתו. הטעם דאין מסרס אותו רק עי''ז מתאבל על שניטל הודו. ומותר לקשור את הנקיבה שלא יעלה עליה זכרים שם:


יד אָסוּר לוֹמַר לְכּוּתִי (יד) לְסָרֵס בְּהֵמָה שֶׁלָּנוּ. וְאִם לְקָחָהּ הוּא מֵעַצְמוֹ וְסֵרְסָהּ, מֻתָּר. וְאִם הֶעֱרִים יִשְׂרָאֵל בְּדָבָר זֶה, קוֹנְסִין אוֹתוֹ, וַאֲפִלּוּ לֹא הֶעֱרִים, וְהָגּוֹי מַכִּירוֹ וּמְכַוֵּן לְטוֹבָתוֹ, וּמוֹכְרָן לְיִשְׂרָאֵל אַחֵר, וַאֲפִלּוּ לִבְנוֹ גָּדוֹל מֻתָּר לְמָכְרָהּ, אֲבָל לִבְנוֹ קָטָן אֵינָהּ מוֹכְרָהּ וְלֹא נוֹתְנָהּ לוֹ. הגה: וּמֻתָּר לָתֵת בְּהֵמָה לְגּוֹי לְמַחֲצִית שָׂכָר, אַף עַל פִּי שֶׁהַכּוּתִי בְּוַדַּאי יְסָרְסֶנּוּ (הַגָּהוֹת מַיְמוֹנִי פט''ז מֵהִלְכוֹת א''ב), דְּגוֹי אַדַּעְתָּא דְּנַפְשֵׁהּ קָא עָבִיד (בֵּית יוֹסֵף). וּמֻתָּר לִמְכֹּר לְכוּתִים בְּהֵמוֹת וְתַרְנְגוֹלִים, אַף עַל גַּב דִּבְוַדַּאי הַכּוּתִי קוֹנֶה אוֹתָם לְסָרְסָם. (וְיֵשׁ (טו) אוֹסְרִים תִּמְצָא מְבֹאָר בִּתְרוּמַת הַדֶּשֶׁן סִי' רצ''ד) וּמִיהוּ, אִם אֵין הַכּוּתִי הַקּוֹנֶה מְסָרְסָם בְּעַצְמוֹ, רַק נוֹתְנוֹ לְכוּתִי אַחֵר (טז) לְסָרֵס, לְכֻלֵּי עָלְמָא שָׁרֵי (ג''ז שָׁם). כָּל דָּבָר הַצָּרִיךְ לִרְפוּאָה אוֹ לִשְׁאָר דְּבָרִים, לֵית בֵּהּ מִשּׁוּם אִסוּר צַעַר בַּעֲלֵי חַיִּים (אִסוּר וְהֶתֵּר הָאָרֹךְ סִימָן נ''ט). וְלָכֵן מֻתָּר לִמְרֹט (יז) נוֹצוֹת מֵאֲוָזוֹת חַיּוֹת, וְלֵיכָּא לְמֵיחַשׁ מִשּׁוּם צַעַר בַּעֲלֵי חַיִּים (מהרא''י סִי' ק''ה). וּמִכָּל מָקוֹם הָעוֹלָם נִמְנָעִים דְּהָוֵי אַכְזָרִיּוּת:
 באר היטב  (יד) לסרס. דאמירה לעכו''ם אסור בכל האיסורים. וכן אסור למכור לו לסרס כי''א שהבי' רמ''א ב''ש: (טו) ויש אוסרים. קאי ג''כ על מכירה לכותי ומכ''ש דאסור ליתן לו למחצית שכר משום דב''נ מוזהרים על הסירוס עיין ח''מ בה''י: (טז) לסרסם. דאז הוי לפני דלפני ומותר. ואפי' אם נתן לשליחו אין שליחות לעכו''ם עיין ב''ש: (יז) נוצות מאווזות. עיין מ''ש בי''ד סי' כ''ד ס''ק ט' בשם בה''י:




סימן ו - נשים האסורות לכהן ודין אשת כהן
ובו י''ח סעיפים 
א כֹּהֵן אָסוּר מִן הַתּוֹרָה (א) בִּגְרוּשָׁה זוֹנָה וַחֲלָלָה, וְאָסוּר (ב) בַּחֲלוּצָה מִדְּרַבָּנָן. לְפִיכָךְ, אִם עָבַר וְנָשָׂא סְפֵק חֲלוּצָה, אֵין צָרִיךְ (ג) לְהוֹצִיא. אֲבָל גְּרוּשָׁה, אֲפִלּוּ אֵינָהּ אֶלָּא סְפֵק גְּרוּשָׁה, צָרִיךְ (ד) לְהוֹצִיא, בֵּין שֶׁנִּתְגָּרְשָׁה מִן הָאֵרוּסִין בֵּין שֶׁנִּתְגָּרְשָׁה מִן הַנִּשּׂוּאִין. וַאֲפִלּוּ רֵיחַ גֵּט פּוֹסֵל בִּכְהֻנָּה וְכוֹפִין אוֹתוֹ לְהוֹצִיא. וְהֵיכִי דָּמֵי רֵיחַ גֵּט, כְּגוֹן שֶׁאָמַר לָהּ: הֲרֵי אַתְּ מְגֹרֶשֶׁת מִמֶּנִּי וְאֵי אַתְּ מֻתֶּרֶת לְכָל אָדָם, וְאַף עַל פִּי שֶׁלֹּא הֻתְּרָה בְּזֶה הַגֵּט, נִפְסְלָה לִכְהֻנָּה. וַאֲפִלּוּ לֹא נִתְגָּרְשָׁה רַק מִשּׁוּם קוֹל קִדּוּשִׁין (ה) בְּעָלְמָא, אַף עַל פִּי שֶׁהוּא בָּרוּר שֶׁאֵין מַמָּשׁ בְּאוֹתָן קִדּוּשִׁין וְאֵין נוֹתְנִין גֵּט רַק מִכֹּחַ חֻמְרָא בְּעָלְמָא, אֲפִלּוּ הָכִי פְּסוּלָה (ו) לִכְהֻנָּה (תְּשׁוּבַת הָרַשְׁבָּ''א סִימָן תק''נ). אֲבָל אִם נָתַן לָהּ גֵּט עַל תְּנַאי וְלֹא נִתְקַיֵּם הַתְּנַאי, אֵינוֹ כְּלוּם וְאֵינוֹ פּוֹסֵל. וְרַשַּׁאי הַכֹּהֵן לְכַתְּחִלָּה לְגָרֵשׁ עַל תְּנַאי:
 באר היטב  (א) בגרושה. עי' במהרש''ך ח''א סי' קנ''ה: (ב) מדרבנן. עיין הר''א ששון סי' רי''א. נשא חלוצה אפילו נדר הנאה ממנה מעכשיו ואפי' יש לו אונס ממון אסור לקיימה הרא''ם ח''א סי' נ''ט. כהן שהוחזק בכהן ימים רבים ונשא חלוצה כי לא ידע שחלוצה היא אין כופין אותו להוצי' פסק שבות יעקב ח''א סי' צ''ג. דלדעת מהרשד''ם בחא''ה סי' רל''ה אין כופין בכהני בזמן הזה דכהני ספק נינהו. אבל בתשובת מהרי''ט ח''א סי' קמ''ט ותשובת חוט השני סי' י''ז האריכו לסתור דעת מהרשד''ם. ושבות יעקב סי' הנ''ל דוחה דבריהם ומקיים דברי מהרשד''ם. עכ''פ העלה דאם רוצה לגרש זכור לטוב כיון שבניו נדחין מכהונה בממ''נ. אבל אין כופין בשוטים ע''ש. ובתשובת כנסת יחזקאל שאלה נ''ו בסופו חולק על שבות יעקב וכתב חלילה להוצי' לעז על יחוסי כהונה בזה''ז ושיהיו כל הבכורים מבלי פדויים ע''ש: (ג) להוצי'. אבל לכתחלה גזרו אף על ספק חלוצה עיין תוס' דיבמות דף כ''ד ע''א: (ד) להוצי'. וכן ספק חללה וספק זונה כלן מדאוריית' אלא ספק ממזר דרבנן. עיין הראנ''ח ח''א סי' מ''ב. נשא ספק שבויה א''צ להוציאה ר''י הלוי סי' ל''ג: (ה) בעלמ'. בתשובת רש''ל כתב דוק' במשודכת יש לחוש לקול כזה אבל בעלמ' אין לחוש ועיין הג''מ פרק האומר וב''י בסי' י''ג ושם מבואר דוק' אם שב''ד הצריכו גט אע''ג שהיה מחמת קול בעלמ' חיישינן אבל אם הוא נתן גט מעצמו ולא היה נצרך עפ''י הדין לא הוי הגט וכ''כ הבה''י ב''ש: (ו) לכהונה. כתב (ב''י) [ב''ח] היינו לכתחלה אבל לא תצא. וט''ז חולק ב''ש:


ב קְטַנָּה שֶׁמֵּאֲנָה בְּבַעְלָהּ, מֻתֶּרֶת לְכֹהֵן. וְאִם נָתַן לָהּ גֵּט, (ז) אֲסוּרָה. וְאִם אַחַר שֶׁנָּתַן לָהּ גֵּט הֶחֱזִירָהּ וּמֵאֲנָה בּוֹ, מֻתֶּרֶת (ח) לְכֹהֵן, שֶׁהַמֵּאוּן מְבַטֵּל הַגֵּט. וְאִם אַחַר שֶׁגֵּרְשָׁה נִשֵּׂאת לְאַחֵר וּמֵאֲנָה בּוֹ, יֵשׁ מִי שֶׁאוֹמֵר שֶׁמֻּתֶּרֶת לְכֹהֵן:
 באר היטב  (ז) אסורה. משמע אפי' אם נשאת תצא ח''מ: (ח) לכהן. עכ''פ ובדיעבד אין מוציאין אותו לכ''ע:


ג יָצָא קוֹל: פְּלוֹנִי כֹּהֵן גֵּרַשׁ אֶת אִשְׁתּוֹ, וַהֲרֵי הִיא יוֹשֶׁבֶת תַּחְתָּיו, אֵין מוֹצִיאִין מִיָּדוֹ, דִּלְקָלָא דִּלְבָתַר נִשּׂוּאִין אוֹ דְּבָתַר אֵרוּסִין לֹא חַיְשִׁינָן. וְאִם מֵת, וְנִשֵּׂאת לְכֹהֵן אַחֵר, תֵּצֵא: 

ד יָצָא קוֹל: פְּלוֹנִי כֹּהֵן כָּתַב גֵּט לְאִשְׁתּוֹ, אִם קוֹרִין בְּאוֹתוֹ מָקוֹם לִנְתִינַת הַגֵּט כְּתִיבָה, אַף עַל גַּב דְּלִכְתִיבָה לְחוּדָהּ נַמֵּי קָרוּ כְּתִיבָה, הָוֵי כְּאִלּוּ יָצָא הַקּוֹל: פְּלוֹנִי גֵּרַשׁ אִשְׁתּוֹ, וְאִם אֵין קוֹרִין לִנְתִינַת הַגֵּט כְּתִיבָה, אֵין חוֹשְׁשִׁין: 

ה יָצָא קוֹל עַל אִשָּׁה שֶׁנִּתְקַדְּשָׁה (ט) וְנִתְגָּרְשָׁה, חוֹשְׁשִׁין לַקּוֹל לְאָסְרָהּ לְכֹהֵן. וְדַוְקָא שֶׁיָּצָא הַקּוֹל בְּלֹא אֲמַתְלָאָה, אֲבָל אִם יָצָא עִם אֲמַתְלָאָה, כְּגוֹן שֶׁיָּצָא הַקּוֹל שֶׁקִּדְּשָׁהּ אוֹ גֵּרְשָׁהּ עַל תְּנַאי, אוֹ שֶׁזָּרַק לָהּ קִדּוּשִׁין אוֹ הַגֵּט סָפֵק קָרוֹב לוֹ סָפֵק קָרוֹב לָהּ, אֵין חוֹשְׁשִׁין לַקּוֹל. וְאִם יֵשׁ אֲמַתְלָאָה בַּגֵּרוּשִׁין וְלֹא בַּקִּדּוּשִׁין, חוֹשְׁשִׁין לְקוֹל הַקִּדּוּשִׁין לְאָסְרָהּ לְעָלְמָא וְאֵין חוֹשְׁשִׁין לְקוֹל הַגֵּרוּשִׁין לְאָסְרָהּ לְכֹהֵן. וְדַוְקָא שֶׁיָּצָא הָאֲמַתְלָאָה עִם הַקּוֹל מִיָּד אֲבָל אִם יָצָא הַקּוֹל בָּרוּר, וּלְאַחַר זְמַן יָצָא הָאֲמַתְלָאָה, אֵינָהּ מְבַטֶּלֶת הַקּוֹל. וְאִם אַחַר כָּךְ נִתְבָּרֵר שֶׁהָיָה הַקּוֹל שֶׁקֶר, אֲפִלּוּ לֹא הָיָה שָׁם אֲמְתַלָאָה, מְבַטְּלִין אוֹתוֹ. וְכָל קוֹל שֶׁלֹּא הֻחְזַק בְּבֵית דִּין, אֵינוֹ קוֹל לָחוּשׁ לוֹ. וְע''ל סִי' מ''ו. יָצָא עָלֶיהָ קוֹל חֲלוּצָה, יֵשׁ אוֹמְרִים דְּלֹא (י) חַיְשִׁינָן:
 באר היטב  (ט) ונתגרשה. דוק' שיצ' קול שניהם יחדיו אבל אם יצא קול גירושין אחר קול קדושין לא משגיחין בקול שיצ' אח''כ שנתגרשה ומותרת לזה שיצ' הקול שקידשה אפי' אם הוא כהן ואסורה אחר מיתתו לכהן אחר. ואם יצא תרי קולות בפעם א' אסורה לישא לזה אם הוא כהן דלדידיה הוי קול קודם נישואין כן הוא לדעת הראב''ד ודלא כהרמב''ם עיין ב''ש: (י) חיישינן. כיון דחליצה מדרבנן וספק חלוצה לא גזרו ה''ה בקול לא גזרו אפי' בקול המוחזק בב''ד. ולפ''ז היה ראוי לכתחלה לחוש לקול כמו בספק חלוצה מיהו הלשון לא חיישינן משמע דמותרת לכתחלה ועדיף מספק חלוצה אחרונים:


ו כֹּהֵן שֶׁנָּשָׂא אַחַת מֵהַפְּסוּלוֹת, מַחֲרִימִין אוֹתָם, וּמַחֲרִימִין כָּל הַנּוֹשֵׂא וְנוֹתֵן עִמָּהֶן, וְכַיּוֹצֵא בְּחֻמְרוֹת אֵלּוּ, עַד (יא) שֶׁיְּגָרְשֶׁנָּהּ:
 באר היטב  (יא) שיגרשנה. עיין הראנ''ח ח''א סי' מ''ב. ונראה אף לישראל שנש' אשה בעבירה נמי עבדינן ליה כל הני שמתות ונידויים וכפיות ב''ש:


ז כֹּהֵן שֶׁגֵּרַשׁ אִשְׁתּוֹ, לֹא תָּדוּר עִמּוֹ (יב) בְּמָבוֹי. וְאִם הָיוּ דָּרִים בִּשְׂכִירוּת אוֹ בְּחָצֵר שֶׁל שְׁנֵיהֶם, הִיא נִדְחֵית מִפָּנָיו. וְאִם הֶחָצֵר שֶׁלָּהּ, הוּא נִדְחֶה מִפָּנֶיהָ. וְיִתְבָּאֲרוּ דְּבָרִים אֵלּוּ בְּסִימָן קי''ט:
 באר היטב  (יב) במבוי. עיין סי' קי''ט. כתב (הר''ש) [הב''ש] ולכאורה קשה מסוגית ריש כתובות שם אית' להיפך כל שאיסור קל צריך גדר יותר. ולפענ''ד לאו קושיא היא דהא מסקינן שם לפי שהקילו חכמים שנוהג ימי המשתה כו' מש''ה אמרו דהו' ישן בין האנשים לא יקיל יותר ולאו טעמ' הוא משום איסור קל ע''ש ובהרא''ש. ועיין תוס' בסוטה דף ז' ע''א ד''ה אמר לאו ק''ו ופרכוהו וכו':


ח אֵיזוּ הִיא זוֹנָה, כָּל שֶׁאֵינָהּ בַּת יִשְׂרָאֵל, אוֹ בַּת יִשְׂרָאֵל שֶׁנִּבְעֶלֶת לְאָדָם שֶׁהִיא אֲסוּרָה לִנָּשֵׂא לוֹ אִסוּר הַשָּׁוֶה לַכֹּל, אוֹ שֶׁנִּבְעֲלָה לְחָלָל אַף עַל פִּי שֶׁהִיא מֻתֶּרֶת לִנָּשֵׂא לוֹ. לְפִיכָךְ, הַנִּרְבַּעַת (יג) לִבְהֵמָה, אַף עַל פִּי שֶׁהִיא בִּסְקִילָה, לֹא נַעֲשֵׂית זוֹנָה וְלֹא נִפְסְלָה לִכְהֻנָּה, שֶׁהֲרֵי לֹא נִבְעֲלָה לְאָדָם. הַבָּא עַל הַנִּדָּה, אַף עַל פִּי שֶׁהִיא בְּכָרֵת, לֹא נַעֲשֵׂית זוֹנָה וְלֹא נִפְסְלָה לִכְהֻנָּה, שֶׁהֲרֵי אֵינָהּ אֲסוּרָה (יד) לִנָּשֵׂא לוֹ. וְכֵן הַבָּא עַל הַפְּנוּיָה, אֲפִלּוּ הָיְתָה קְדֵשָׁה (טו) שֶׁהִפְקִירָה עַצְמָהּ שֶׁהִיא בְּמַלְקוֹת, לֹא נַעֲשֵׂית זוֹנָה וְלֹא נִפְסְלָה מֵהַכְּהֻנָּה, שֶׁהֲרֵי אֵינָהּ אֲסוּרָה לִנָּשֵׂא לוֹ. אֲבָל הַנִּבְעֶלֶת לְאֶחָד מֵאִסוּרֵי לָאוִין הַשָּׁוִין בַּכֹּל וְאֵינָם מְיֻחָדִים בַּכֹּהֲנִים אוֹ מֵאִסוּרֵי עֲשֵׂה, וְאֵין צָרִיךְ לוֹמַר לְמִי שֶׁהִיא אֲסוּרָה לוֹ מִשּׁוּם עֶרְוָה, אוֹ לְכּוּתִי וְעֶבֶד, הוֹאִיל וְהִיא אֲסוּרָה לִנָּשֵׂא לוֹ הֲרֵי זוֹ זוֹנָה. וְכֵן (טז) הַגִּיּוֹרֶת וְהַמְשֻׁחְרֶרֶת, אֲפִלּוּ נִתְגַּיְּרָה וְנִשְׁתַּחְרְרָה פְּחוּתָה מִבַּת שָׁלשׁ שָׁנִים, הוֹאִיל וְאֵינָהּ בַּת יִשְׂרָאֵל הֲרֵי זוֹ זוֹנָה וַאֲסוּרָה לְכֹהֵן. וְכֵן יְבָמָה שֶׁבָּא עָלֶיהָ זָר, עֲשָׂאָהּ זוֹנָה. וְיֵשׁ אוֹמְרִים שֶׁהַבָּא עַל חַיָּבֵי עֲשֵׂה אוֹ עַל (יז) חַיָּבֵי לָאוִין, אֲפִלּוּ חַיָּבֵי לָאוִין דִּשְׁאֵר, לֹא עֲשָׂאָהּ זוֹנָה, חוּץ מֵהַבָּא עַל (יח) הַיְבָמָה:
 באר היטב  (יג) לבהמה. וכן הנבעלת לרוח או לשד אינה אסורה לבעלה תשובת מהר''ם מלובלין סי' (קט''ו) [קט''ז]: (יד) לינש'. אע''ג דבעת נדתה אסורה מ''מ אשה זו יש תקנה לאיסורה: (טו) שהפקירה עצמה. ולדעת הסמ''ג יש להחמיר. בית שמואל: (טז) וכן הגיורת ומשוחררת. אפי' לא נבעלה אסורה לכהן אפי' גיורת פחותה מבת ג' שנים אסורה לכהן לפי שבאה מעכו''ם השטופים בזמה עיין ב''ש: (יז) חייבי לאוין דשאר. היינו אנוסת אביו: (יח) היבמה. משום דאין קידושין תופסין ביבמה. וה''ה גיורת ומשוחררת דלכ''ע עשאה זונה ב''ש ובה''י:


ט כָּל הַנִּבְעֶלֶת לְאָדָם שֶׁעוֹשֶׂה אוֹתָהּ זוֹנָה, בֵּין בְּאֹנֶס בֵּין בְּרָצוֹן בֵּין בְּזָדוֹן בֵּין בְּשׁוֹגֵג, בֵּין כְּדַרְכָּהּ בֵּין שֶׁלֹּא כְּדַרְכָּהּ, מִשֶּׁהֶעֱרָה בָּהּ נִפְסְלָה מִשּׁוּם זוֹנָה. וּבִלְבַד שֶׁתִּהְיֶה בַּת שָׁלֹשׁ שָׁנִים וְיוֹם אֶחָד, וְיִהְיֶה הַבּוֹעֵל בֶּן תֵּשַׁע שָׁנִים וְיוֹם אֶחָד וָמַעְלָה: 

י אֵשֶׁת כֹּהֵן שֶׁנִּבְעֲלָה, אֲפִלּוּ בְּאֹנֶס, (יט) אֲסוּרָה לוֹ:
 באר היטב  (יט) אסורה לו. עיין במגיד פ''א ופי''ח מהא''ב אם לוקה הכהן הבא עליה אח''כ משום זונה ומשום טומאה או לא. ובטור כתב בפשיטות דלוקה שתים ולפי המגיד דפירש שם דהרמב''ם ס''ל דנעשית זונה לפ''ז גם אם נאנסה מישראל או מעכו''ם נעשית זונה ב''ש:


יא אֵשֶׁת יִשְׂרָאֵל (כ) שֶׁנֶּאֶנְסָה, אַף עַל פִּי שֶׁמֻּתֶּרֶת (כא) לְבַעְלָהּ, אֲסוּרָה לִכְהֻנָּה:
 באר היטב  (כ) שנאנסה. כל שתחילת ביאה באונס אף שסוף ביאה ברצון הוי כנאנסה. ועיין בתרגום יונתן פרשת כי תצא. ועיין בה''י. אשה שהצילה את בעלה גם אחרים ע''י שהפקירה עצמה לזנות אי מותרת לבעלה או לא. פסק שבות יעקב ח''ב סי' קי''ו דאם האונס הוא על הבעילה עצמה הוי אונס גמור ומותרת לבעלה משא''כ אם היא מתרצית לבעילה ואונס אחר היא נאסרת לבעלה. ואם נאנסה ממש פשוט להתיר מ''מ צריכה טבילה שלא תהא מאוסה עליו ע''ש: (כא) לבעלה. וה''ה לבועל אם אינו כהן בה''י ע''ל סי' י''א:


יב אֵשֶׁת כֹּהֵן שֶׁאוֹמֶרֶת לְבַעְלָהּ: נֶאֱנַסְתִּי אוֹ שָׁגַגְתִּי וּבָא עָלַי אַחֵר, אוֹ שֶׁבָּא עֵד אֶחָד וְהֵעִיד לוֹ עָלֶיהָ שֶׁזִּנְּתָה, בֵּין בְּאֹנֶס בֵּין בְּרָצוֹן, אֵינָהּ אֲסוּרָה עָלָיו, שֶׁמָּא עֵינֶיהָ נָתְנָה בְּאַחֵר. וְאִם הִיא נֶאֱמֶנֶת לוֹ אוֹ הָעֵד נֶאֱמָן לוֹ, וְסָמַךְ דַּעְתּוֹ לִדְבָרָיו, הֲרֵי זֶה (כב) יוֹצִיא כְּדֵי לָצֵאת יְדֵי סָפֵק. וְע''ל סִימָן קט''ו ס''ז וְסִימָן קע''ז:
 באר היטב  (כב) יוציא. ולקמן סי' קע''ח סעיף ט' בהג''ה די''א בזמן הזה שיש חרם ר''ג שלא לגרש אשה בע''כ אינו נאמן לומר שמאמינ' או שתאמין לדברי העד לבטל החרם ר''ג ע''ש:


יג אֵשֶׁת כֹּהֵן שֶׁאָמְרָה לְבַעְלָהּ: (כג) נֶאֱנַסְתִּי, אַף עַל פִּי שֶׁהִיא מֻתֶּרֶת לְבַעְלָהּ כְּמוֹ שֶׁנִּתְבָּאֵר, הֲרֵי הִיא אֲסוּרָה לְכָל כֹּהֵן (כד) שֶׁבָּעוֹלָם אַחַר שֶׁיָּמוּת בַּעְלָהּ, שֶׁהֲרֵי הוֹדֵית שֶׁהִיא זוֹנָה, שֶׁאָסְרָה עַצְמָהּ וְנַעֲשֵׂית כַּחֲתִיכָה (כה) דְּאִסוּרָא:
 באר היטב  (כג) נאנסתי. ע''ל סי' קט''ו וסי' קע''ח. ואם ידוע דנתייחדה עם א' ואומרת טמאה אני נאמנת דהוי רגלים לדבר וכן אם אמרה טמאה אני ברצון נמי נאמנת כ''מ מתוס' דכתובות דף ס''ג ע''ב ד''ה אבל אמרה מאיס עלי ע''ש ולפי דבריהם אשת ישראל שאמרה שזינתה ברצון נאמנת ונראה דלא כתבו כן אלא למאן דס''ל דאומרת מאיס עלי כופין אותו להוצי' והוצרכנו לחלק בין ההיא דג' נשים לאומרת מאיס עלי אבל לדידן דקי''ל דאין כופין אותו להוציא ההיא דג' נשים אפי' באין נוטלת כתובה אינה נאמנת כנה''ג בהגהת הטור וכ''כ מהר''ם די בוטין סי' מ''ג עיין ב''ש. אשה שהודית שזינתה וגם ע''א אומר שהוא זינה עמה אסורה לבעלה תשובת חכם צבי סי' ק''נ: (כד) שבעולם. היינו לכתחלה אבל אם נשאת לכהן לא תצא אלא א''כ מאמין לדבריה. ואם עד אחד אמר שזנתה אם היא מכחשת אז העד אינו נאמן. ואם היא מודה אם כן היינו הדין שהיא אמרה שזנתה. ואם היא שותקת תליא בפלוגת' אם שתיקה כהודאה דמיא או לא ב''ש ועיין סי' קט''ו: (כה) דאיסור'. ואם נותנת אמתל' לדבריה שאמרה כן כדי שיגרש אותה נאמנת. כ''כ הראב''ד. והמגיד חולק עליו כיון דאין בעלה חייב לגרשה ע''פ דיבורה אינה נאמנת שאמרה כן כדי לגרש אותה עיין ברמב''ם פי''ח מהא''ב וכתב הב''ש מיהו בשאר אמתלא אף המגי''ד מודה דמהני. ואם עברה ונשאת לכהן. בניה כשרים דאינה נאמנת לפסול בניה דוקא לאב נתן התורה נאמנות ולא לאם. ואם האב אומר דמאמין לדבריה יוכל לעשות לבניו חללים כמו שנאמן לומר בן גרושה הוא. מיהו כשלא מצא לה בתולים והיא אומרת משארסתני נאנסתי י''ל אם נשאת לכהן בניה ספק חללים מאחר דאיכ' ריעות' בפנינו ב''ש:


יד כֹּהֵן שֶׁקִּדֵּשׁ גְּדוֹלָה אוֹ קְטַנָּה, וְאַחַר זְמַן בָּא עָלֶיהָ וְטָעַן שֶׁמְּצָאָהּ דְּרוּסַת (כו) אִישׁ, נֶאֱסֶרֶת עָלָיו (כז) מִסָפֵק, שֶׁמָּא קֹדֶם קִדּוּשִׁין נִבְעֲלָה אוֹ אַחַר קִדּוּשִׁין. אֲבָל יִשְׂרָאֵל שֶׁטָּעַן טַעֲנָה זוֹ לֹא נֶאֶסְרָה עָלָיו, שֶׁיֵּשׁ כָּאן שְׁנֵי סְפֵקוֹת: שֶׁמָּא קֹדֶם קִדּוּשִׁין שֶׁמָּא אַחַר קִדּוּשִׁין, וַאֲפִלּוּ נֹאמַר אַחַר קִדּוּשִׁין, שֶׁמָּא בְּאֹנֶס שֶׁמָּא בְּרָצוֹן, שֶׁהָאֲנוּסָה מֻתֶּרֶת לְיִשְׂרָאֵל. לְפִיכָךְ, אִם קִדְּשָׁהּ אָבִיהָ לְיִשְׂרָאֵל וְהִיא פְּחוּתָה מִבַּת שָׁלשׁ שָׁנִים וְיוֹם אֶחָד, וְטָעַן שֶׁמְּצָאָהּ דְּרוּסַת אִישׁ, נֶאֱסֶרֶת עָלָיו מִסָפֵק, שֶׁאֵין כָּאן אֶלָּא סָפֵק אֶחָד שֶׁמָּא בְּאֹנֶס שֶׁמָּא בְּרָצוֹן, וְסָפֵק שֶׁל אִסוּר תּוֹרָה לְחֻמְרָא:
 באר היטב  (כו) דרוסת איש. עיין תוס' י''ט פרק א' דכתובות משנה ז'. וכנה''ג בהגהת ב''י סעיף כ''ח הרבה להקשות עליו ע''ש: (כז) מספק. אא''כ קידש ובעל לאלתר או שישנו עדים שלא זינתה אחר הקדושין ומחמת הזנות קודם קידושין מותרת כמבואר בסעיף ח':


טו כָּל אִשָּׁה שֶׁקִּנֵּא לָהּ בַּעְלָהּ אוֹ בֵּית דִּין (טוּר), וְנִסְתְּרָה, וְלֹא שָׁתַת מֵי סוֹטָה, אֲסוּרָה לְבַעְלָהּ, אֲפִלּוּ הוּא יִשְׂרָאֵל. וְאִם מֵת בַּעְלָהּ, אֲסוּרָה לְכֹהֵן: 

טז יָצָא לָהּ שֵׁם מְזַנָּה (כח) בָּעִיר, אֵין חוֹשְׁשִׁין לָהּ. וַאֲפִלּוּ הוֹצִיאָהּ בַּעְלָהּ מִשּׁוּם שֶׁעָבְרָה עַל דַּת יְהוּדִית אוֹ בְּעֵדֵי דָּבָר מְכֹעָר, וּמֵת קֹדֶם שֶׁנָּתַן לָהּ גֵּט, הֲרֵי זוֹ מֻתֶּרֶת (כט) לְכֹהֵן:
 באר היטב  (כח) בעיר. אפי' קול שמוחזק בב''ד מ''מ תלינן שמא ראו בה דבר פריצות בעלמא: (כט) לכהן. כתב מהריב''ל ח''א דף ק''ז דתרתי מילי נינהו דיצא עליה שם מזנה מיירי בפנויה דאי אתניהו תרווייהו שם מזנה ועידי כיעור ודאי אסור לכהן ועיין במהר''ם פדוואה סי' ל''ג ובמשפט צדק פ''ב סי' ס'. וע''ל ס''ק ט''ז בסי' ד' מש''ש בשם הב''ח. ועיין מ''ש הח''מ:


יז פְּנוּיָה שֶׁרָאוּהָ (ל) שֶׁנִּבְעֲלָה לְאֶחָד, וְהָלַךְ לוֹ הַבּוֹעֵל, וְאָמְרוּ לָהּ: מִי הוּא זֶה שֶׁבָּא עָלַיִךְ, וְאָמְרָה: אָדָם כָּשֵׁר, הֲרֵי זוֹ נֶאֱמֶנֶת. וְלֹא עוֹד, אֲפִלּוּ רָאוּהָ מְעֻבֶּרֶת, וְאָמְרוּ לָהּ: מִמִּי אַתְּ מְעֻבֶּרֶת, וְאָמְרָה: מֵאָדָם כָּשֵׁר, הֲרֵי זוֹ נֶאֱמֶנֶת, וְתִהְיֶה הִיא וּבִתָּהּ (טוּר) מֻתֶּרֶת לְכֹהֵן. בַּמֶּה דְּבָרִים אֲמוּרִים, כְּשֶׁהָיָה הַמָּקוֹם שֶׁנִּבְעֲלָה בּוֹ פָּרָשַׁת דְּרָכִים, אוֹ בַּקְּרָנוֹת שֶׁבַּשָּׂדוֹת שֶׁהַכֹּל עוֹבְרִים שָׁם, וְהָיוּ רֹב הָעוֹבְרִים שָׁם כְּשֵׁרִים, וְרֹב הָעִיר שֶׁפֵּרְשׁוּ אֵלּוּ הָעוֹבְרִים מִמֶּנָּה כְּשֵׁרִים, שֶׁחֲכָמִים עָשׂוּ מַעֲלָה בַּיּוֹחֲסִין וְהִצְרִיכוּ שְׁנֵי (לא) רֻבּוֹת. אֲבָל אִם הָיוּ רֹב הָעוֹבְרִים פּוֹסְלִים אוֹתָהּ, כְּגוֹן כּוּתִים אוֹ מַמְזֵרִים וְכַיּוֹצֵא בָּהֶם, אַף עַל פִּי שֶׁרֹב הַמָּקוֹם שֶׁבָּאוּ מִמֶּנּוּ כְּשֵׁרִים, אוֹ שֶׁהָיוּ רֹב אַנְשֵׁי הַמָּקוֹם פְּסוּלִים, אַף עַל פִּי שֶׁרֹב הָעוֹבְרִים כְּשֵׁרִים, חוֹשְׁשִׁין לָהּ, וְנֹאמַר לְמִי שֶׁפּוֹסֵל אוֹתָהּ נִבְעֲלָה, וְלֹא תִּנָּשֵׂא לְכֹהֵן לְכַתְּחִלָּה, וְאִם נִשֵּׂאת לֹא תֵּצֵא. וְיֵשׁ אוֹמְרִים, דִּבְאוֹמֶרֶת לְכָשֵׁר נִבְעַלְתִּי, בְּחַד רֻבָּא לְכַתְּחִלָּה מַכְשִׁירִין, וּבְדִיעֲבַד, אֲפִלּוּ בְּרֹב פְּסוּלִים:
 באר היטב  (ל) שנבעלה. עיין מ''ש הב''ש שהאריך: (לא) רובות. ה''ה שני חזקות מהני משפטי שמואל סי' קי''ד. ועיין תי''ט פרק א' דכתובות משנה יו''ד. ועיין כנסת הגדולה בהגהת הטור. פנויה שעיברה והפילה ולא ידעו מזה כי אם אמה וגיסה ע''פ הגדת אמה ותבעה לאחד שיתן לה אתנן זונה או ישאנה ותשובת הנואף כמעט שהודה והתפשר עמה בסך מעות אם מותרת לכהן באמרה שלא נבעלתי כי אם לזה. פסק בתשובת כנסת יחזקאל שאלה נ''ו דאסורה לכהן. אחד שהחליף דתו עם זונה ישראלית מרצונם הטוב ונהגו אישות זה עם זה איזה שנים וילדה בת ואח''כ חזרו כולם לדת ישראלית ומעיד הוא ואשתו שהבת מהם ולא מאחר ודעתו שיש להתירה לינשא לכהן. פסק שבות יעקב ח''ב סימן קי''ג דפסולה לכהונה. ועיין בתשובת כנסת יחזקאל שאלה נ''ח ועיין סימן ז' ס''ק ל''ד מש''ש:


יח רָאוּהָ שֶׁנִּבְעֲלָה אוֹ שֶׁנִּתְעַבְּרָה בָּעִיר, אֲפִלּוּ לֹא הָיָה שׁוֹכֵן שָׁם אֶלָּא כוּתִי אֶחָד אוֹ חָלָל אֶחָד וְעֶבֶד וְכַיּוֹצֵא בָּהֶם, הֲרֵי זוֹ לֹא תִּנָּשֵׂא לְכַתְּחִלָּה לְכֹהֵן, שֶׁכָּל קָבוּעַ כְּמֶחֱצָה עַל מֶחֱצָה הוּא. וְאִם נִשֵּׂאת, לֹא תֵּצֵא, הוֹאִיל וְהִיא אוֹמֶרֶת: לְכָשֵׁר נִבְעַלְתִּי. הָיְתָה אִלֶּמֶת אוֹ חֵרֶשֶׁת, אוֹ שֶׁאָמְרָה: אֵינִי יוֹדַעַת לְמִי נִבְעַלְתִּי, אוֹ שֶׁהָיְתָה קְטַנָּה שֶׁאֵינָהּ מַכֶּרֶת בֵּין כָּשֵׁר לְפָסוּל, הֲרֵי זוֹ סְפֵק זוֹנָה, וְאִם נִשֵּׂאת לְכֹהֵן, תֵּצֵא, אֶלָּא אִם כֵּן הָיוּ שְׁנֵי רֻבִּים הַמְּצוּיִים כְּשֵׁרִים. וְיֵשׁ מִי שֶׁאוֹמֵר, שֶׁאֲפִלּוּ נִתְעַבְּרָה בָּעִיר, אִם הָלַךְ הַבּוֹעֵל אֵלֶיהָ תִּנָּשֵׂא לְכַתְּחִלָּה, כֵּיוָן דְּאִכָּא רֹב הָעִיר וְרֹב סִיעוֹת כְּשֵׁרִים, אֶלָּא אִם כֵּן הָלְכָה הִיא אֵלָיו. וּסְתָמָא נַמִּי, שֶׁאֵין יָדוּעַ מִי הָלַךְ לְמִי, תִּנָּשֵׂא לְכַתְּחִלָּה: 



הלכות אישות



סימן ז - דין אשה שנשבית, ואיזו היא נקראת חללה
ובו כ''ג סעיפים 
א שְׁבוּיָה שֶׁנִּשְׁבֵּית וְהִיא בַּת ג' שָׁנִים וְיוֹם אֶחָד אוֹ יוֹתֵר, (א) אֲסוּרָה לְכֹהֵן, מִפְּנֵי שֶׁהִיא סְפֵק זוֹנָה, שֶׁמָּא נִבְעֲלָה (ב) לְכּוּתִי. (ג) וְאִם יֵשׁ לָהּ עֵד שֶׁלֹּא נִתְיַחֵד כּוּתִי עִמָּהּ, הֲרֵי זוֹ כְּשֵׁרָה לִכְהֻנָּה. וַאֲפִלּוּ עֶבֶד אוֹ שִׁפְחָה אוֹ קָרוֹב נֶאֱמָן לְעֵדוּת זוֹ. הגה: וַאֲפִלּוּ (ד) נָשִׁים שֶׁאֵינָן נֶאֱמָנוֹת בְּעֵדוּת אִשָּׁה, כְּגוֹן חֲמוֹתָהּ וְכוּ', נֶאֱמֶנֶת בִּשְׁבוּיָה (הַגָּהוֹת אַלְפָסִי פ''ב דִּכְתֻבּוֹת). וּשְׁתֵּי שְׁבוּיוֹת שֶׁהֵעִידָה כָּל אַחַת לַחֲבֶרְתָּהּ, הֲרֵי אֵלּוּ נֶאֱמָנוֹת. וְכֵן קָטָן שֶׁהָיָה מֵסִיחַ לְפִי תֻּמּוֹ, נֶאֱמָן. (ה) וּמַעֲשֶׂה בְּאֶחָד שֶׁנִּשְׁבָּה הוּא וְאִמּוֹ, וּבְנָהּ מֵסִיחַ לְפִי תֻּמּוֹ וְאָמַר: נִשְׁבֵּינוּ לְבֵין הַכּוּתִים אֲנִי וְאִמִּי, יָצָאתִי לִשְׁאֹב מַיִם, דַּעְתִּי (ו) עַל אִמִּי. לִלְקֹט עֵצִים. וְדַעְתִּי עַל אִמִּי. וְהִשִּׂיאוּ אוֹתָהּ חֲכָמִים לְכֹהֵן עַל פִּיו. וְיֵשׁ שֶׁכָּתַב, שֶׁהַקָּטָן נֶאֱמָן אֲפִלּוּ בְּמִתְכַּוֵּן לְהָעִיד:
 באר היטב  (א) אסורה לכהן. ואם היא נשואה לכהן תצא ממנו. אע''ג בזנתה ואומרת לכשר נבעלתי ונשאת לכהן קי''ל לא תצא אפי' ברוב פסולים וכאן אפי' אם אמרה טהורה אני אינה נאמנת שאני זונות דאמרינן אשה בודקת ומזנה. אע''ג דכאן אינו אלא ספק זנות וקי''ל אין אשה נאסרת על בעלה אלא בקינוי וסתירה או ע''פ עדים בין אשת כהן ובין אשת ישראל. כאן מפני מעלת יוחסין כהונה אסורה. ואפשר אם שבוי' נשאת לישראל ונמצ' דהיא בתולה מותרת אחר מיתתו לכהן ב''ש. וט''ז אוסר דיש לחוש שמא הערה בה השבאי וכ''כ הר''ם אלשקאר סי' צ''ה. ועיין בהרד''ך בית ח' ועיין כנה''ג בהגהת הטור: (ב) לכותי. לפי מ''ש לעיל סי' ו' סעיף ח' וכן הבא על הפנויה אפי' היתה קדשה שהפקירה עצמה לא נעשית זונה. פירושו לישראלים הפקירה אבל אם ידוע שהפקירה אף לגוים אסורה לכהן בה''י: (ג) ואם יש לה עד. עיין משפטי שמואל סי' פ''ה וק''ח. וכנה''ג בהגהת הטור: (ד) ואפי' נשים. עיין מ''ש הח''מ ס''ק ב'. וחכם צבי בתשובתו סי' קמ''א מיישבו: (ה) מעשה בא'. כצ''ל ולא ומעשה. ודין בפני עצמו הוא ולא קאי על קטן אלא בנה ובתה אפי' גדולים בעינן דוק' במל''ת ומ''ש בסמוך קרוב נאמן להעיד לא איירי בבנה ובבתה ב''ש ועיין ח''מ: (ו) אמי. מוכח מזה דצריך שיה' אצלה מתחלה ועד סוף וכ''ש גבי גוי המל''ת לדעת יש מקילין צריך שיהי' מתחלה ועד סוף בה''י:


ב אֵין הַבַּעַל נֶאֱמָן לְהָעִיד בְּאִשְׁתּוֹ הַשְּׁבוּיָה שֶׁלֹּא נִטְמְאָה, שֶׁאֵין אָדָם (ז) מֵעִיד לְעַצְמוֹ. וְכֵן שִׁפְחָתָהּ לֹא תָּעִיד לָהּ. אֲבָל שִׁפְחַת בַּעְלָהּ מְעִידָה לָהּ. וְשִׁפְחָתָהּ שֶׁהָיְתָה מְסִיחָה לְפִי תֻּמָּהּ, נֶאֱמֶנֶת. הגה: כּוּתִי פָּסוּל לְעֵדוּת שְׁבוּיָה, וַאֲפִלּוּ מֵסִיחַ לְפִי (ח) תֻּמּוֹ אֵינוֹ נֶאֱמָן (הָרֹא''שׁ כְּלָל ל''ב). (ט) וְיֵשׁ מְקִלִּין בְּמֵסִיחַ לְפִי תֻּמּוֹ (רִיאָ''ז). (י) וְהוּא הַדִּין לְעֵד מִפִּי עֵד. וּמֵסִיחַ לְפִי תֻּמּוֹ, לֹא מְהַנֵּי רַק לְהָקֵל (יא) אֲבָל לֹא לְהַחֲמִיר (ר''ד כֹּהֵן בַּיִת ח'):
 באר היטב  (ז) מעיד לעצמו. אפי' מסל''ת. ודוק' להעיד אינו יכול אבל אם לא ידע שום אדם דהיתה שבויה אלא הוא והיה עמה וידוע דלא נטמאה מותרת לו ב''ש ועיין בס''ק ט''ז: (ח) מסל''ת. הרא''ש כלל ל''ב סי' ה' וראייתו דאין גוי מסל''ת נאמן א''כ בנתי' דמר שמואל אמאי אוקמינהו לשבוייהו אבראי לעיילי ויסיחו לפ''ת שלא נטמאו. והחכם צבי בתשובתו סי' קמ''א הקשה עליו דשמא אין רצונן להיות עומדת בספק ע''י אחר ושמא לא יסיחו לפ''ת ע''ש: (ט) ויש מקילין במסיח לפי תומו. בתשובת כנסת יחזקאל שאלה נ''ח הקשה ע''ז ע''ש: (י) וה''ה לעד מפי עד. ר''ל גם זה תלי' בפלוגת' דלהרא''ש דפסול כותי בשבויה ה''ה עד מפי עד נמי פסול בשבויה. וליש מקילין בכותי מהני נמי עד מפי עד. אבל בתשובת רש''ך ח''א סי' ו' כתב דגם הרא''ש מתיר עד מפי עד ע''ש ומ''מ למעשה אין דבריו מוכרחים ב''ש. ובתשובת חכם צבי שאלה קמ''א התיר בפשיטות עד מפי עד ע''ש. אשה מפי אחרים או אשה מפי אשה אחרת נסתפק הראנ''ח בח''א סי' כ''ב אי מהני ובסי' כ''ג הבי' בשם מהר''ש עטיאש דמהני ע''ש: (יא) אבל לא להחמיר. דהיינו כותי המעיד מל''ת דהי' טמאה לא מהני להחמיר להחזיקה כודאי טמאה אלא הוי כאלו לא העיד כלל ודינה כשאר שבויה עיין ב''ש:


ג כֹּהֵן שֶׁהֵעִיד לִשְׁבוּיָה שֶׁהִיא טְהוֹרָה, הֲרֵי זֶה לֹא (יב) יִשָּׂאֶנָּה, שֶׁמָּא עֵינָיו נָתַן בָּהּ. וְאִם פְּדָאָהּ וְהֵעִיד בָּהּ, הֲרֵי זֶה יִשָּׂאֶנָּה, שֶׁאִלּוּ לֹא יָדַע שֶׁהִיא טְהוֹרָה לֹא נָתַן בָּהּ מְעוֹתָיו:
 באר היטב  (יב) ישאנה. אבל לאחר מהני עדותו ולא אמרינן דמעיד משום דסבור שהו' ישאנה. וכל זה איירי בידוע דהיתה בשבי' אבל אם א''י אלא הוא ויודע דהי' טהורה מותר ליש' אותה. ואם יש עדים דהיתה בשביה והוא מעיד עליה אלא דאינו ידוע שהו' כהן ויש לו מיגו דלא היה אומר דהו' כהן נאמן ועיין תשובת שער אפרים סי' ק''ו ב''ש:


ד הָאִשָּׁה שֶׁאָמְרָה: נִשְׁבֵּיתִי, וּטְהוֹרָה אֲנִי, נֶאֱמֶנֶת, שֶׁהַפֶּה שֶׁאָסַר הוּא הַפֶּה שֶׁהִתִּיר. אֲפִלּוּ הָיָה שָׁם עֵד אֶחָד שֶׁמֵּעִיד שֶׁהִיא (יג) שְׁבוּיָה. אֲבָל אִם יֵשׁ שָׁם שְׁנֵי עֵדִים שֶׁנִּשְׁבֵּית, אֵינָהּ נֶאֱמֶנֶת עַד שֶׁיָּעִיד לָהּ אֶחָד שֶׁהִיא טְהוֹרָה:
 באר היטב  (יג) שבויה. ואפי' אם ע''א מעיד דהי' טמאה מתירין אותה כ''מ ברש''י בכתובות דף כ''ג ע''ב ד''ה הכי גרסינן איהי וכו':


ה הָיָה שָׁם ב' עֵדִים שֶׁנִּשְׁבֵּית, וְעֵד אֶחָד מֵעִיד (יד) שֶׁנִּטְמְאָה, וְאֶחָד מַכְחִישׁ אוֹתוֹ וּמֵעִיד לָהּ שֶׁהִיא טְהוֹרָה וְלֹא נִתְיַחֵד עִמָּהּ כּוּתִי, עַד שֶׁנִּפְדֵּית, אֲפִלּוּ זֶה שֶׁמֵּעִיד שֶׁהִיא טְהוֹרָה עֶבֶד אוֹ שִׁפְחָה, הֲרֵי זוֹ מֻתֶּרֶת. הגה: וְיֵשׁ אוֹמְרִים שֶׁאִם הִיא אוֹמֶרֶת: נִטְמֵאתִי, נֶאֱמֶנֶת נֶגֶד עֵד אֶחָד שֶׁאוֹמֵר (טו) טְהוֹרָה, אֲבָל לֹא נֶגֶד ב' עֵדִים (הַגָּהוֹת אַלְפָסִי פ' הָאִשָּׁה שֶׁנִּתְאַרְמְלָה):
 באר היטב  (יד) שנטמאה. אפי' עד הראשון הוא עד כשר ואח''כ באתה אשה ואמרה טהורה היא מקילין בשבויה ומותרת לכהן אפי' עד כשר שאומר נטמאה בא בתחלה ואשה בסוף לא אמרינן בכה''ג כל מקום שהאמינו ע''א הוי כשנים גם לא אמרינן אוקמי חד לגבי חד וישארו עדי שבויה. אע''ג בעדות שמת בעלה לא מהני עדות כזו כאן בשבויה מקילין. אע''ג לענין כותי ועד מפי עד יש מחמירין יותר מעדות שמת בעלה אין לנו אלא מה שאמרו חז''ל ב''ש: (טו) טהורה. היינו בידוע שנשבת ואם נתנה אמתל' לדבריה למה אמרה נטמאתי נאמנת. ומ''ש אבל לא נגד שני עדים היינו דוק' בנשואה אינה יכולה לאסור את עצמה על בעלה אבל פנויה נאמנת לאסור את עצמה לכהונה. והקשה הח''מ דכל זמן שהי' תחת בעלה ויש לה ע''א המתירה למה נאמנת לומר שהי' טמאה מ''ש מאשה דעלמ' האומרת טמאה אני לך חיישי' שמא נתנה עיניה באחר כדלקמן סי' קט''ו ולעיל סי' ו' סעיף י''ב. וי''ל מאחר שיש עדים שנישבת הוי כמו רגלים לדבר ורמ''א כתב שם דוק' שאין רגלים לדבר אבל יש רגלים לדבר נאמנת בה''י ב''ש:


ו מִי שֶׁאָמְרָה: נִשְׁבֵּיתִי, וּטְהוֹרָה אֲנִי, וְהִתִּירוּהָ (טז) בֵּית דִּין לִנָּשֵׂא, אוֹ שֶׁנִּשֵּׂאת לִפְנֵי בֵּית דִּין וְלֹא מִחוּ בָּהּ, וְאַחַר כָּךְ בָּאוּ שְׁנֵי עֵדִים שֶׁנִּשְׁבֵּית, הֲרֵי זוֹ תִּנָּשֵׂא לְכַתְּחִלָּה וְלֹא תֵּצֵא מֵהֶתֵּרָהּ. וַאֲפִלּוּ נִכְנַס אַחֲרֶיהָ שַׁבַּאי, וַהֲרֵי הִיא שְׁבוּיָה לְפָנֵינוּ בְּיַד אֲדֹנֶיהָ, הֲרֵי זוֹ לֹא תֵּצֵא מֵהֶתֵּרָהּ שֶׁהִתִּירוּהָ, וּמְשַׁמְּרִין אוֹתָהּ מֵעַתָּה עַד שֶׁתִּפָּדֶה. וְאִם בָּאוּ לָהּ ב' עֵדִים אַחַר כָּךְ (יז) שֶׁנִּטְמֵאת, אֲפִלּוּ נִשֵּׂאת וַאֲפִלּוּ הָיוּ לָהּ בָּנִים, הֲרֵי זוֹ תֵּצֵא. וְאִם בָּא עֵד אֶחָד, אֵינוֹ כְּלוּם:
 באר היטב  (טז) ב''ד. כ''כ בתשובת רד''ך בית ח' חדר יו''ד ע''ש שהבי' אם לא היה ידוע לב''ד דהיתה בשביה אלא א' יודע והיא אומרת לו טהורה אני יוכל ליש' אותה ואפי' אם הוא א''י דהי' טהורה משום דאית ליה מגו דהיתה יכולה ליקח לאחר. וכתב ע''ז בד''מ וצ''ע. וכתב ב''ש ומכ''ש אשת כהן דנשבית והו' יודע מזה וא''י אם היא טהורה דאסורה לו אע''ג דא''י לשום אדם והי' אומרת טהורה אני. ואם הוא יודע דהיא טהורה כתבתי לעיל ס''ק ז' דמותר' לו. ולענין אם התירוהו ואח''כ באו עידי שביה. דין א''א שוה לדין פנויה ב''ש: (יז) שנטמאת. אבל ע''א שנטמאה לא מהני כלל אפי' לא נשאת לא תצא מהיתר' והיינו דאית' עידי שביה מש''ה לא תצא מהיתר' אבל אין מתירין אותה אבל אי ליכ' עידי שביה וע''א מעיד שנטמאת מתירין אותה כמ''ש בסעיף ד' ב''ש:


ז אָמְרָה: נִשְׁבֵּיתִי, וּטְהוֹרָה אֲנִי וְיֵשׁ לִי עֵדִים שֶׁאֲנִי טְהוֹרָה, אֵין אוֹמְרִים: נַמְתִּין עַד שֶׁיָּבוֹאוּ הָעֵדִים, אֶלָּא מַתִּירִין אוֹתָהּ מִיָּד. וְלֹא עוֹד, אֶלָּא אֲפִלּוּ יָצָא עָלֶיהָ (יח) (יט) קוֹל שֶׁיֵּשׁ עָלֶיהָ עֵדֵי טֻמְאָה, מַתִּירִין אוֹתָהּ עַד שֶׁיָּבוֹאוּ, שֶׁבִּשְׁבוּיָה הֵקֵלּוּ:
 באר היטב  (יח) קול. אפי' קול דאתחזק בב''ד ב''י בשם הריטב''א. מ''ש הב''ש מיהו צ''ע לישב הסוגי' לפי זה גם נראה תוס' לא ס''ל פי' זה עכ''ל לא הבנתי למה. עיין בה''י ועיין כנה''ג בהגהת ב''י סעיף י''ג: (יט) הקילו. אבל בא''א לא מקילין בכה''ג דאפי' אין כאן עדים רק שיצ' קול שיש עדים במ''ה שיודעים שהי' א''א אינה נאמנת ואפילו לא אתחזק הקול בב''ד חיישינן בא''א בה''י ע''ש:


ח הָאָב שֶׁאָמַר: נִשְׁבֵּית בִּתִּי, וּפְדִיתִיהָ, בֵּין שֶׁהִיא גְּדוֹלָה בֵּין שֶׁהִיא קְטַנָּה, אֵינוֹ נֶאֱמָן (כ) לְאָסְרָהּ. הוּא הַדִּין אִם אוֹמֵר שֶׁנִּבְעֲלָה בְּעִילַת אִסוּר (הג''מ פי''ח מֵהא''ב בְּשֵׁם הָרַשְׁבָּ''א):
 באר היטב  (כ) לאוסרה. ומ''מ הוי כעד א' דעלמ' ומצטרף עם אחר לאוסרה ולא קאמר הכא דא''נ לו לבדו לא נתנה תורה נאמנות כמו שנתנה לו תורה לנשואין ח''מ. וב''ש חולק דא''נ אפי' לצרף עם עד אחד ע''ש. וא''ל למה נאמן לומר על בנו שהו' ממזר או שהו' בן גרושה י''ל כל דבר שאומר שנפסל מתמת ביאתו או נשואין שלו נאמן ולא דבר אחר:


ט אֵשֶׁת כֹּהֵן שֶׁנֶּאֱסְרָה עָלָיו מִשּׁוּם שְׁבוּיָה, הוֹאִיל וְהַדָּבָר סָפֵק, הֲרֵי זוֹ מֻתֶּרֶת לָדוּר עִמּוֹ (כא) בְּחָצֵר אֶחָד וּבִלְבַד שֶׁיִּהְיוּ עִמּוֹ תָּמִיד בָּנָיו וּבְנֵי בֵּיתוֹ לְשָׁמְרוֹ:
 באר היטב  (כא) בחצר. ואם ודאי זנתה אסור לדור עמה בחצר אפי' במבוי נמי אסור לדור עמה עיין ב''ש:


י עִיר שֶׁבָּא (כב) בְּמָצוֹר וְנִכְבְּשָׁה, אִם הָיוּ כּוּתִים מַקִּיפִים אֶת הָעִיר מִכָּל רוּחוֹתֶיהָ כְּדֵי שֶׁלֹּא תִּמָּלֵט אִשָּׁה אַחַת עַד שֶׁיִּרְאוּ אוֹתָהּ וְתֵעָשֶׂה בִּרְשׁוּתָם, הֲרֵי כָּל הַנָּשִׁים שֶׁבְּתוֹכָהּ פְּסוּלוֹת כִּשְׁבוּיוֹת, שֶׁמָּא נִבְעֲלוּ לְכוּתִים, אֶלָּא מִי שֶׁהָיְתָה מִג' שָׁנִים וּלְמַטָּה. וְאִם הָיָה אֶפְשָׁר שֶׁתִּמָּלֵט אִשָּׁה וְלֹא יֵדְעוּ בָּהּ, אוֹ שֶׁהָיָה בָּעִיר מַחֲבוֹאָה אַחַת, אֲפִלּוּ אֵינָהּ מַחֲזֶקֶת אֶלָּא אִשָּׁה אַחַת, הֲרֵי זוֹ מַצֶּלֶת הַכֹּל. כֵּיצַד מַצֶּלֶת, שֶׁכָּל אִשָּׁה (כג) שֶׁאָמְרָה: טְהוֹרָה אֲנִי, נֶאֱמֶנֶת וְאַף עַל פִּי שֶׁאֵין לָהּ עֵד, מִתּוֹךְ שֶׁיְּכוֹלָה לוֹמַר: נִמְלַטְתִּי כְּשֶׁנִּכְבְּשָׁה הָעִיר, אוֹ בְּמַחֲבוֹאָה הָיִיתִי וְנִצַּלְתִּי, נֶאֱמֶנֶת לוֹמַר: לֹא נִמְלַטְתִּי וְלֹא נֶחְבֵּאתִי וְלֹא נִטְמֵאתִי. בַּמֶּה דְּבָרִים אֲמוּרִים, בִּגְדוּד שֶׁל אוֹתָהּ מַלְכוּת, שֶׁהֵם מִתְיַשְּׁבִין בָּעִיר וְאֵין יְרֵאִים, לְפִיכָךְ חוֹשְׁשִׁין לָהֶם שֶׁמָּא בָּעֲלוּ. אֲבָל גְּדוּד שֶׁל מַלְכוּת אַחֶרֶת שֶׁפָּשַׁט (כד) וְשָׁטַף וְעָבַר, לֹא נֶאֶסְרוּ הַנָּשִׁים, מִפְּנֵי שֶׁאֵין לָהֶם פְּנַאי לִבְעֹל, שֶׁהֵם עוֹסְקִים בְּשָׁלָל וּבוֹרְחִים לָהֶם. וְאִם שָׁבוּ נָשִׁים וְנַעֲשׂוּ בִּרְשׁוּתָן, אַף עַל פִּי שֶׁרָדְפוּ אַחֲרֵיהֶם יִשְׂרָאֵל וְהִצִּילוּ אוֹתָם מִיָּדָם, הֲרֵי הֵן אֲסוּרוֹת. וְיֵשׁ חוֹלְקִים וְאוֹמְרִים שֶׁאַף בִּגְדוּד שֶׁל מַלְכוּת אַחֶרֶת, אֲסוּרוֹת:
 באר היטב  (כב) במצור. יש בזה ג' שיטות. לרש''י ור''ן במלכות אחרת אסורה ובאותו מלכות מותרת היינו כשיש שמירה שאין שום אדם יוכל לבא לעיר אבל אם א' יוכל לבא לעיר הוי בכלל עיר שכבשוה כרכום ואסורה. ולשיטת תוס' ורמב''ם מלכו' אחרת ששטף ועבר מותרת ובאותו מלכות יש לחוש יותר. ואם אפשר לברוח מן העיר תלינן לקול' כמו במחבואה. והיינו לכהונה אבל לענין יין נסך היין מותר אפילו באותו מלכות דלנסך אין להם פנאי כמ''ש בי''ד סי' קכ''ט. ולשיטת הרי''ף והרא''ש והרמב''ם והרשב''א אמרי' לבעול אין חילוק ואסורה לעולם בין באותו מלכות בין במלכות אחרת. והיין לעולם מותר. ולענין אם יכולים לברוח נראה דהו' בכלל מחבואה ומותרת עיין ב''ש: (כג) שאמרה. משמע שצריכה לבא לב''ד לומר טהורה אני הרמב''ן. והר''ן כתב אפי' לא באתה לב''ד מתירין אותה דאנן טענינן לה דמסתמ' טהורה היא: (כד) ושטף. וכן מלכות אחרת אם היה שוקט ובטוח ואינו נחפז לברוח הוי כאותו מלכות ב''י:


יא הָאִשָּׁה שֶׁנֶּחְבְּשָׁה בִּידֵי עוֹבֵד כּוֹכָבִים עַל יְדֵי מָמוֹן, מֻתֶּרֶת אֲפִלּוּ (כה) לִכְהֻנָּה. הגה: וְדַוְקָא שֶׁחַיָּבִים לָהֶם, שֶׁיִּרְאוּ לִגַּע בָּהּ פֶּן יַפְסִידוּ מִכִּיסָם. אֲבָל אִם תָּפְסוּ אוֹתָהּ כְּדֵי שֶׁיִּפְדּוּהָ בְּמָמוֹן, שֶׁלֹּא יַפְסִידוּ מִכִּיסָם, אֲסוּרָה לְבַעְלָהּ כֹּהֵן (תא''ו נָתִיב כ''ג וְכֵן מַשְׁמַע בַּתוס' פ' א''מ). עַל יְדֵי נְפָשׁוֹת, אֲסוּרָה (כו) לִכְהֻנָּה, לְפִיכָךְ, אִם הָיָה בַּעְלָהּ כֹּהֵן, נֶאֶסְרָה עָלָיו. הגה: וְיֵשׁ אוֹמְרִים דְּעַל יְדֵי נְפָשׁוֹת אֲסוּרָה אֲפִלּוּ לְבַעְלָהּ (כז) יִשְׂרָאֵל, דְּחַיְשִׁינָן שֶׁמָּא נִתְרַצֵּית (כח) לָהֶם כְּדֵי שֶׁלֹּא יַהַרְגוּהָ (הַתוס' וְהָרֹא''שׁ וְהַטּוּר וְהָרַ''ן וּבְפִסְקֵי מהרא''י סִימָן צ''ב). וְדַוְקָא בְּנֶחְבְּשָׁה מֵחֲמַת (כט) עַצְמָהּ וְיֵשׁ לָהֶם חֲשַׁשׁ מִיתָה (הַגָּהוֹת מַיְמוֹנִי פי''ח בְּשֵׁם י''א). אֲבָל בְּיוֹשְׁבוֹת חֲבוּשׁוֹת מֵחֲמַת בַּעֲלֵיהֶן, אֵינָן אֲסוּרוֹת אֶלָּא אִם כֵּן נִגְמַר דִּין בַּעֲלֵיהֶן (ל) לְמִיתָה (בְּפִסְקֵי מהרא''י סִי' צ''ב). וְיֵשׁ אוֹמְרִים דְּכָל מָקוֹם שֶׁהִיא סְבוּרָה לְהַחֲיוֹת עַל יְדֵי (לא) פִּדְיוֹן וְלַחֲזֹר, אֵינָהּ אֲסוּרָה לְבַעְלָהּ יִשְׂרָאֵל, דְּאֵינָהּ מִתְרַצֵּית אַף עַל פִּי שֶׁחֲבוּשָׁה מֵחֲמַת עַצְמָהּ (שָׁם בְּמהרא''י). וּבִשְׁעַת הַזַּעַם וְהֶרֶג (לב) רַב, הִתִּירוּ רַבּוֹתֵינוּ לְבַעְלָהּ יִשְׂרָאֵל, וְכַסְּבָרָא (לג) הָרִאשׁוֹנָה. וְאִם נֶחְבְּשָׁה בִּידֵי כּוּתִים וִיהוּדִים נִכְנָסִים וְיוֹצְאִים אֶצְלָהּ, שַׁרְיָא לְבַעְלָהּ (הַגָּהוֹת מַיְמוֹנִי פי''ח) יִשְׂרָאֵל שֶׁנִשְׁתַּמֵּד הוּא וְאִשְׁתּוֹ וְחָזְרוּ בָּהֶן, אִשְׁתּוֹ (לד) מֻתֶּרֶת לוֹ וְלֹא חַיְשִׁינָן שֶׁמָּא זָנְתָה תַּחְתָּיו, וַאֲפִלּוּ בַּעְלָהּ כֹּהֵן. וְאִם אִשְׁתּוֹ נִשְׁתַּמְּדָה לְחוּד, אֲסוּרָה לְבַעְלָהּ אֲפִלּוּ יִשְׂרָאֵל (תְּשׁוּבַת הָרַשְׁבָּ''א וְהַגָּהוֹת מָרְדְּכַי דִּכְתֻבּוֹת), אִם לֹא שֶׁיֵּשׁ לָהּ עֵד אֶחָד שֶׁלֹּא זָנְתָה, כִּשְׁבוּיָה. וְיֵשׁ מְקִלִּין וְאוֹמְרִים דְּלֹא חַיְשִׁינָן שֶׁמָּא (לה) זָנְתָה (שָׁם). וּבִשְׁעַת הַשְּׁמָד שֶׁהֵמִירוּ דָּתָן מֵחֲמַת אֹנֶס וְחָזְרוּ בָּהֶן לְאַחַר שֶׁעָבַר הָאֹנֶס, יֵשׁ לְהָקֵל וּלְהַתִּירָן אֲפִלּוּ לְבַעֲלָן (לו) כֹּהֲנִים (הָרֹא''שׁ כְּלָל ל''ב). וְאִם אִשָּׁה נָדְרָה (לז) לְהַמִיד עַצְמָה וְלֹא הֵמִירָה עֲדַיִן, וְחָזְרָה בָּהּ, מֻתֶּרֶת לְבַעְלָהּ (מַהֲרִי''ק שֹׁרֶשׁ ק''ס). בַּמֶּה דְּבָרִים אֲמוּרִים, בִּזְמַן שֶׁיַּד יִשְׂרָאֵל תַּקִּיפָה עַל הַכּוּתִים וְהֵם יְרֵאִים מֵהֶם, אֲבָל בִּזְמַן שֶׁיַּד הַכּוּתִים (לח) תַּקִּיפָה, אֲפִלּוּ עַל יְדֵי מָמוֹן, כֵּיוָן שֶׁנַּעֲשֵׂית בִּרְשׁוּת הַכּוּתִים, נֶאֱסְרָה, אֶלָּא אִם כֵּן הֵעִיד לָהּ אֶחָד, כִּשְׁבוּיָה. הגה: וְכָל זֶה בְּנֶחְבְּשָׁה בִּידֵי כּוּתִים וּמְסוּרָה (לט) בְּיָדָם, אֲבָל אִם נִתְיַחֲדָה עִם (מ) כּוּתִים, אֲפִלּוּ שֶׁחַיֶּבֶת לָהֶם, אֵין אוֹסְרִין עַל הַיִּחוּד אַף עַל פִּי שֶׁעָשְׂתָה שֶׁלֹּא כַּדָּת. וַאֲפִלּוּ יָצָא עָלֶיהָ קוֹל (מא) זְנוּת, כָּל קָלָא דְּבָתַר נִשּׂוּאִין לֹא חַיְשִׁינָן לְאָסְרָהּ עַל בַּעְלָהּ (שָׁם בִּתְשׁוּבַת הָרֹא''שׁ). מִיהוּ, אִם נִתְיַחֲדָה לְשֵׁם זְנוּת, (מב) יֵשׁ לְהַחֲמִיר (מַהֲרִי''ק שֹׁרֶשׁ ק''ס):
 באר היטב  (כה) לכהונה. אפי' בפנויה ב''ח ב''ש: (כו) לכהונה. דוק' נחבשה ימים רבים אבל יום או יומים מותרת מהר''י מינץ סי' ו' ע''ש. עיין ס''ק ל''ט. אין לפסול זרע כהן שאמרו בפניו שאשתו נשבית ושתק הר''ם פדוואה סי' י''ד. משפט צדק ס''ב סי' ס'. כתב הר''מ אלשקאר סי' א' הא דע''י נפשות אסורה דוק' שנחבשה כדין אבל שלא כדין מותרת. ובעל ת''ה סי' רמ''א כתב דהיינו דווק' לבעל' ישראל אבל לא לבעלה כהן ועיין בבנימין זאב סי' קל''ב ועיין כנה''ג בהגהת הטור: (כז) ישראל. לפ''ז צ''ע למה שבויה ועיר שנכבשה מותרת לבעלה ישראל דהא בנכבשה איכ' סכנת נפשות למה לא חיישינן שמא נתרצית להם עי' ב''ש בה''י: (כח) להם. א''ל הא קי''ל אין אשה נאסרת על בעלה אלא ע''פ ב' עדים או בקינוי וסתירה. היינו דוק' לענין חשד שמא זנתה עם ישראל אבל עם עכו''ם חמור טפי עיין ב''ש. ע''ל סי' ו' ס''ק ב' ממ''ש בשם שבות יעקב: (כט) עצמה. אדסמוך קאי לענין אם היא תהיה אסורה לבעלה ישראל ועיין ח''מ: (ל) למיתה. היינו דוק' שדרך המלכות להפקיר נשיהם כשנגמר דין בעליהם רש''י: (לא) פדיון. הפוסקים לא רצו לסמוך ע''ז ומ''מ לבעל' ישראל בלאו הכי קי''ל כסבר' הראשונה ח''מ: (לב) רב. דוק' בכה''ג שהיה הרג רב ולא היה מועיל ריצוי שלה לזנות אבל היכ' דאיכ' זעם והרג ויכולים להציל את עצמן ע''י הריצוי לזנות אסורה לבעלה בה''י ע''ל סי' ו' ס''ק כ' מש''ש בשם שבות יעקב: (לג) וכסבר' הראשונה. משום מה דנחבשו קודם שהמירה אין חשש משום כל שהו' שלא כדין לא חיישינן שמא תתרצה ואחר שהמירה לא אמרינן מומר לע''א הוי מומר לכל התור' וזנתה הואיל ע''פ אונס המירה ולא ברצון לא אמרי' דזנתה ת''ה ב''ש: (לד) מותרת. דעכו''ם לא מפקירו נשייהו אבל כשהמירה לבדה הוי כאלו איכ' עדים שזנתה מהרי''ק. פלוני הכהן המיר דתו עם אשה א' ודרים כמה שנים בגיותן עפ''י קדושין דגוים וילדה בת ואח''כ חזרו וקבלו תשובה ועתה נתקדשה בתם לכהן לפני עדים והאב והאם אמרו שבתם נולדה מהם בכשרות וגם אמה אמרה שלא זינתה עם שום אדם כ''א עם זה וגם הוא אמר ששמרה כראוי כאיש את אשתו פסק בתשובת כנסת יחזקאל שאלה כ''ח דמותרת בדיעבד מאחר שנתקדשה ע''ש וע''ל סי' ו' ס''ק ל''א מש''ש בשם שבו''י ח''ב סי' קי''ג. ועיין הרד''ך בית ח' ובני יעקב סי' יו''ד ובני משה סי' נ''ו איש ואשתו שהמירו וחזרו וקבלו תשובה צריך לפרוש מאשתו ג' חדשים הראשונים משום הבחנה פרח מטה אהרן מ''א סי' ע''ו ע''ש. וצ''ע: (לה) זנתה. ח''מ וב''ש חולקים מאחר שהמירה לבדה אמרינן מומר לע''א הוי מומר לכל התורה והוי כאלו היו עדים שזנתה: (לו) כהנים. ח''מ חולק וכתב דלא התיר אלא לבעלה ישראל אבל לבעלה כהן אסורה דקודם שהמירה היתה מסורה בידם ויש לחוש לאונס ולא עדיפ' מע''י נפשות דאסורה לכהן ע''ש וב''ש כתב דאיירי מיד בשעת הגזירה המירה. מש''ה ליכ' שום חשש דהא המירה תיכף בשעת הגזירה ואחר שהמירה תו ליכ' חשש לכן מותרת אפי' לכהן גם אין חשש שמא זנתה ברצון כיון דהמירה באונס ע''ש. איש בליעל שנשתמד וחשקה נפשו באשה יפה ועשה עם הגוים שיעלילו עליה וימיר דתה וישאנה וכן הי' מותרת לחזור לבעלה ישראל רשד''ם חא''ה סי' ק' ס''ח ועי' בהר''ם אלשקר סי' א': (לז) להמיר. היינו כשהי' לא נאסרה מחמת יחוד כי איירי דנתייחדה זמן מועט אלא דה''א דאסורה מחמת שאמרה להמיר הוי כאלו היא מסורה בידם קמ''ל דמותרת ב''ש: (לח) תקיפה. והרד''ך חדר (י') [ט'] בית ח' הבי' בשם הגה' אלפסי דבזמה''ז שאין א''ה מטין דין וגם מקפידים על הזנות הוי כאלו יד ישראל תקיפה על עצמן. והרד''ך שם דוחה דבריו ואמר שאין לסמוך על הגהה זו. וכ''כ הכנה''ג וכ''ה בתשובת כנסת יחזקאל שאלה נ''ז דאל''כ לא מקשה גמר' מידי בכתובות דף כ''ו ע''ב והא אשקלון דיד א''ה תקיפה לפי פרש''י שם דכבר גלו ישראל ע''ש וק''ל: (לט) בידם. תוספת ור''ן והמגיד והסמ''ק משמע דאין חילוק בין אם שהה הרבה בין אם לא שהה אלא הכל תלי' אם היא מסורה בידם אסורה. ואם היא אינה מסורה בידם היא מותרת ובמרדכי מחלק בין אם שהה זמן רב היא אסורה ואם לא שהה זמן רב היא מותרת. ובהרא''ש משמע דלא נאסרה אא''כ בשהה זמן רב והיא מסורה בידם אז היא אסורה אבל בחד ריעות' מותרת ב''ש וע''ל ס''ק כ''ו מש''ש בשם מהר''י מינץ: (מ) כותים. בתשובת חות יאיר סי' (ט''ו) [ס''ו] המליץ בעד נשי ישראל ההולכת לבתי גוים להסתתר ומתייחדים עמה והיוצאת ליריד בלא שמירה והעמיד אותן בחזקתן בחזקת בנות ישראל כשרות. ובעל מחבר לקט הקמח כתב עליו אין אני מסכים בדברי המקיל ושומר נפשו ירחק. עיין בתשובת פרח מטה אהרן ח''ב סימן צ''ה ומהר''ם פדואה סימן כ''ו: (מא) זנות. ואפילו אם האשה עצמה מודית שנטמאה אינה נאמנת שבות יעקב ח''ב סימן קכ''ג ועיין סוף סימן מ''ו בהג''ה דאין שם מיהו אם היא מודה אח''כ שנתקדשה לראשון אסורה לבעלה והוצי' רמ''א ג''כ מתשובת הרא''ש א''כ משמע דהיכי דהיא מודה חיישינן לקלא עיין התשובה הנ''ל ועיין שם מ''ש הח''מ והב''ש ע''ז: (מב) יש להחמיר. הח''מ כתב דקאי על הפנויה שמדברת עם כותי דברי תפלות ונסתרה אדעת זנות חיישינן לה ואסורה לכהן שמא נבעלת לכותי ולא איירי בא''א כלל דממ''נ דאי באשת ישראל הא קי''ל אין אוסרין על היחוד וסתירה בלא קינוי אינה אוסרה על בעלה ואי קאי על אשת כהן וחייש לאונס מה לי נתייחדה לשם זנות ע''ש וב''ש כתב דקאי על אשת כהן ע''ש:


יב אֵיזוֹ הִיא חֲלָלָה, זוֹ שֶׁנּוֹלְדָה מֵאִסוּרֵי (מג) כְּהֻנָּה, כְּגוֹן כֹּהֵן הֶדְיוֹט שֶׁבָּא עַל הַזּוֹנָה אוֹ עַל הַגְּרוּשָׁה, וְכֹהֵן גָּדוֹל שֶׁבָּא עֲלֵיהֶן אוֹ עַל הָאַלְמָנָה, אוֹ שֶׁנָּשָׂא בְּעוּלָה וּבָא עָלֶיהָ, הֲרֵי אֵלּוּ נִתְחַלְּלוּ לְעוֹלָם. וְאִם הוֹלִיד מִמֶּנָּה, בֵּין זֶה שֶׁחִלְּלָה בֵּין אַחֵר, הַוָּלָד, בֵּין שֶׁהוּא זָכָר בֵּין שֶׁהוּא נְקֵבָה, חָלָל, וְהִיא עַצְמָהּ נִתְחַלְּלָה בְּבִיאָתוֹ מִשֶּׁהֶעֱרָה בָּהּ, בֵּין שֶׁבָּא עָלֶיהָ בְּשׁוֹגֵג בֵּין בְּמֵזִיד, בֵּין בְּאֹנֶס בֵּין בְּרָצוֹן, וְהוּא שֶׁיִּהְיֶה כֹּהֵן מִבֶּן ט' שָׁנִים וְיוֹם אֶחָד וּלְמַעְלָה, וְהַנִּבְעֶלֶת מִבַּת ג' שָׁנִים וְיוֹם אֶחָד וָמַעְלָה. אֲבָל כֹּהֵן שֶׁקִּדֵּשׁ אַחַת מֵאִסוּרֵי כְּהֻנָּה, וְנִתְאַלְמְנָה אוֹ נִתְגָּרְשָׁה מִן הָאֵרוּסִין, לֹא נִתְחַלְּלָה. אֲבָל מִן הַנִּשּׂוּאִין, אַף עַל פִּי שֶׁלֹּא (מד) נִבְעֲלָה, נִתְחַלְּלָה, שֶׁכָּל נְשׂוּאָה בְּחֶזְקַת בְּעוּלָהּ הִיא אַף עַל פִּי שֶׁנִּמְצֵאת בְּתוּלָה:
 באר היטב  (מג) כהונה. הקשה הב''ש ל''ל אלה למעוטי הבא על הנדה ע''ש. וישבתי דאיצטריך אלה דלא אתיא ק''ל כסברת הת''כ שהביאו תוס' יבמות דף ס' ע''א. ועל קושית התוספת דמה אלמנה שהיא עצמה מחוללת ע''ש יש לומר דהתורה אתי למעוטי אם בא על היבמה והיא נדה עיין ודו''ק. ועיין סעיף י''ד ועיין ברמב''ם פי''ט מהא''ב. אם כ''ג נשא בוגרת או מוכת עץ לא נעשית חללה. וכן בעולה בלא נישואין אבל גרושה וזונה וכן כ''ג באלמנה נעשית חללה בביאה בלא נישואין הרמב''ם שם. ועיין סי' ד' אם זנתה תחת בעלה נעשים בניה חללים משום דהיא נעשה זונה מבעילה ראשונה ואסורה לבעלה כהן לכן אם נתעברה ממנו אח''כ נעשו הבנים חללים: (מד) נבעלה. כ''כ הרמב''ם. משמע אפי' אם עדים מעידים דלא נבעלה מ''מ היא בחזקת בעולה. ובט''ז כתב אם יש עדים שלא נבעלה אז הבנים שתלד היא מכהן אחר לאו ודאי חללים הם ואסורים לטמא למת ואזלינן לחומר' כאן וכאן היינו היא נעשית חללה אע''ג דיש עדים שלא נבעלה והבנים אזלינן ג''כ לחומר' שמא לאו חללים הם ע''כ. והח''מ כתב בפשיטות דלא נעשה חללה היכא דיש עדים שלא נבעלה ע''ש וכ''כ רשד''ם חא''ה סי' נ''ב ועיין בהר''א ששון סי' קע''ג:


יג הַכֹּהֵן עַצְמוֹ שֶׁעָבַר וּבָא עַל אַחַת מֵאִסוּרֵי כְּהֻנָּה, לֹא נִתְחַלֵּל: 

יד כֹּהֵן שֶׁבָּא עַל (מה) אַחַת מֵהָעֲרָיוֹת, אוֹ עַל יְבָמָה (מו) לַשּׁוּק, וְנִתְעַבְּרָה מִבִּיאָה רִאשׁוֹנָה, אֵין הַוָּלָד חָלָל, אֲבָל עֲשָׂאָהּ זוֹנָה. וְאִם חָזַר וּבָא עָלֶיהָ, הוּא אוֹ כֹּהֵן אַחֵר, הַוָּלָד חָלָל. אֲבָל הַבָּא עַל הַגִּיּוֹרֶת וּמְשֻׁחְרֶרֶת, אֲפִלּוּ נִתְעַבְּרָה מִבִּיאָה רִאשׁוֹנָה, הַוָּלָד חָלָל:
 באר היטב  (מה) מהעריות. כתבו אחרונים דאין נפקות' לדידן דמאחר דהולד ממזד מכל העריות הוא גרע מחלל רק לענין התראה ומלקות יש אם הולד נקיבה וכהן רוצה לישא אותה מתרין אותו משום ממזרת ולא משום חללה: (מו) לשוק. דלא נעשה הולד ממזר בביאה בלא נשואין. ובנשואין הוי ממזר דרבנן עיין אחרונים וב''ח וע''ל ס''ק מ''ג מש''ש:


טו כֹּהֵן שֶׁבָּא עַל הַנִּדָּה, הַוָּלָד כָּשֵׁר וְאֵינוֹ חָלָל: 

טז חָלָל שֶׁנָּשָׂא כְּשֵׁרָה, הַוָּלָד מִמֶּנָּה חָלָל. וְכֵן בֶּן בְּנוֹ, כֻּלָּם חֲלָלִים עַד סוֹף כָּל הַדּוֹרוֹת. וְאִם יָלְדָה בַּת, אֲסוּרָה לִכְהֻנָּה. אֲבָל אִם נִשֵּׂאת אוֹתָהּ הַבַּת לְיִשְׂרָאֵל וְיָלְדָה מִמֶּנּוּ בַּת, אוֹתָהּ הַבַּת כְּשֵׁרָה לִכְהֻנָּה, שֶׁיִּשְׂרָאֵל שֶׁנָּשָׂא חֲלָלָה הַוָּלָד כָּשֵׁר: 

יז כּוּתִי וְעֶבֶד הַבָּא עַל בַּת יִשְׂרָאֵל וְיָלְדָה מִמֶּנּוּ בַּת, אוֹתָהּ הַבַּת פְּגוּמָה (מז) לִכְהֻנָּה:
 באר היטב  (מז) לכהונה. היינו לכתחלה ובדיעבד לא תצא אחרונים:


יח כֹּהֵן שֶׁנָּשָׂא גְּרוּשָׁה מְעֻבֶּרֶת, בֵּין מִמֶּנּוּ בֵּין מֵאַחֵר, וְיָלְדָה כְּשֶׁהִיא חֲלָלָה, הַוָּלָד כָּשֵׁר, שֶׁהֲרֵי לֹא בָּא מִטִּפַּת עֲבֵרָה: 

יט כֹּהֵן שֶׁבָּא עַל (מח) חֲלוּצָה, הִיא וּוְלָדָהּ חֲלָלִים מִדְּרַבָּנָן. אֲבָל כֹּהֵן שֶׁבָּא עַל אַחַת מֵהַשְּׁנִיּוֹת, הִיא כְּשֵׁרָה וְזַרְעוֹ מִמֶּנָּה כְּשֵׁרִים:
 באר היטב  (מח) חלוצה. כהן שטעה ונשא חלוצה והוליד ממנה בנים ואחר שנודע לו הדבר שהיא אסורה לו אומר שאחר זמן רוצה לישבע לדור ממנה ומכל נשי עבירה כי לעת עתה א''א לו לגרשה מפני קרוביה שמגזימין עליו להביאו בערכאות של גוים כדי לחייבו ממון אין בדבריו אלו ממש ואין זו טענה ואסור להשתמש בשום דבר מקדושתו של אהרן תשובת הרא''ם ח''א סי' נ''ט וע''ל סי' ז' ס''ק ב' מש''ש בשם שבות יעקב:


כ כֹּהֵן שֶׁבָּא עַל סְפֵק זוֹנָה אוֹ עַל סְפֵק גְּרוּשָׁה אוֹ סְפֵק חֲלוּצָה (טוּר), הֲרֵי זוֹ סְפֵק (מט) חֲלָלָה, וּוְלָדָהּ סְפֵק חָלָל, וְנוֹתְנִין עָלָיו חֻמְרֵי כֹּהֲנִים וְחָמְרֵי יִשְׂרָאֵל: אֵינוֹ אוֹכֵל בִּתְרוּמָה וְאֵינוֹ מִטַּמֵּא לְמֵתִים, וְנוֹשֵׂא אִשָּׁה הָרְאוּיָה לְכֹהֵן, וְאִם אָכַל אוֹ נִטְמָא אוֹ נָשָׂא גְּרוּשָׁה, מַכִּין אוֹתוֹ מַכַּת מַרְדּוּת. וְהוּא הַדִּין בְּחָלָל שֶׁל דִּבְרֵיהֶם. אֲבָל חָלָל שֶׁל תּוֹרָה הַוַּדַּאי, הֲרֵי זֶה כְּזָר וְנוֹשֵׂא גְּרוּשָׁה וּמִטַּמֵּא לְמֵתִים, שֶׁנֶּאֱמַר: '' אֱמֹר אֶל הַכֹּהֲנִים בְּנֵי אַהֲרֹן'' (וַיִּקְרָא כא, א) אַף עַל פִּי שֶׁהֵם בְּנֵי אַהֲרֹן, עַד שֶׁיִּהְיוּ בְּכִהוּנָם:
 באר היטב  (מט) חללה. ולעיל סי' כתב דאם עבר ונשא ספק חלוצה א''צ להוצי' כתב ב''ח דלעיל איירי בנשא אותה תקנו חז''ל דהם כשרים. משא''כ כשבא עליה בזנות:


כא גֵּר שֶׁנָּשָׂא גִּיּוֹרֶת, וְיָלְדָה בַּת, לֹא תִּנָּשֵׂא לְכַתְּחִלָּה לְכֹהֵן אֲפִלּוּ בַּת בִּתָּהּ עַד כַּמָּה דּוֹרוֹת, אַף עַל פִּי שֶׁהוֹרָתָהּ וְלֵידָתָהּ בִּקְדֻשָּׁה. וְאִם נִשֵּׂאת לְכֹהֵן, לֹא (נ) תֵּצֵא. וְאִם יֵשׁ בָּהּ צַד אֶחָד שֶׁל יִשְׂרָאֵל, כְּגוֹן גֵּר שֶׁנָּשָׂא יִשְׂרְאֵלִית אוֹ יִשְׂרָאֵל שֶׁנָּשָׂא גִּיּוֹרֶת, הַבַּת מֻתֶּרֶת לְכֹהֵן לְכַתְּחִלָּה. וְהוּא הַדִּין לִמְשֻׁחְרָר שֶׁנָּשָׂא יִשְׂרְאֵלִית אוֹ יִשְׂרָאֵל שֶׁנָּשָׂא מְשֻׁחְרֶרֶת:
 באר היטב  (נ) תצא. היינו כשהורתה ולידתה בקדושה. ואם יש צד אחד ישראל בעינן נמי הורתה ולידתה בקדושה ב''ש:


כב הַכֹּהֶנֶת מֻתֶּרֶת לִנָּשֵׂא לְחָלָל וּלְגֵר וְלִמְשֻׁחְרָר, שֶׁלֹּא הֻזְהֲרוּ (נא) כְּשֵׁרוֹת לְהִנָּשֵׂא לִפְסוּלֵי כְּהֻנָּה, שֶׁנֶּאֱמַר ''בְּנֵי אַהֲרֹן'' (וַיִּקְרָא כא, א) וְלֹא בְּנוֹת אַהֲרֹן:
 באר היטב  (נא) כשרות. אבל היכא דהוא מוזהר עליה היא ג''כ מוזהרת שלא לישא אותו דנשים שווין לאנשים בכל העונשים:


כג מִשְׁפָּחָה שֶׁנִּתְעָרֵב בָּהּ סְפֵק (נב) חָלָל אוֹ וַדַּאי, וְכֵן אִם נִתְעָרֵב בָּהּ סְפֵק מַמְזֵר אוֹ מַמְזֵר וַדַּאי, נִתְבָּאֵר בְּסִי' ב':
 באר היטב  (נב) חלל. עיין בטור סימן זה וסי' ב' שדבריו סותרים זא''ז בסי' זה כתב ואפי' ישראל שנתערב בה ספק איסור אסור לישראל ובסי' ב' כתב דוקא לכהן ולא לישראל עיין מהרש''ל מ''ג סי' ט''ו: וכנה''ג תירץ דבסי' ב' איירי בספק חלל וכאן איירי בספק בפסולי קהל כגון ממזר ע''ש ועיין בפרישה וב''ח:




סימן ח - בכל ספק הולד הולך אחר הזכר
ובו ה' סעיפים 
א כֹּהֲנִים לְוִיִּם וְיִשְׂרְאֵלִים, מֻתָּרִים לָבֹא זֶה בָּזֶה, וְהַוָּלָד הוֹלֵךְ אַחַר (א) הַזָּכָר:
 באר היטב  (א) הזכר. כל מקום שיש קדושין ואין עבירה הולד הולך אחר הזכר:


ב לְוִיִּם וְיִשְׂרְאֵלִים וַחֲלָלִים, מֻתָּרִים לָבֹא זֶה בָּזֶה, וְהַוָּלָד הוֹלֵךְ אַחַר הַזָּכָר: 

ג לְוִיִּם וְיִשְׂרְאֵלִים וַחֲלָלִים, גֵּרִים וַעֲבָדִים מְשֻׁחְרָרִים, מֻתָּרִים לָבֹא זֶה בָּזֶה. וְהַגֵּר וְהַמְשֻׁחְרָר שֶׁנָּשָׂא לְוִיָּה אוֹ יִשְׂרְאֵלִית אוֹ חֲלָלָה, הֲרֵי הַבֵּן (ב) יִשְׂרְאֵלִי. וְיִשְׂרְאֵלִי אוֹ לֵוִי אוֹ חָלָל שֶׁנָּשָׂא גִּיּוֹרֶת אוֹ מְשֻׁחְרֶרֶת, הַוָּלָד הוֹלֵךְ אַחַר הַזָּכָר:
 באר היטב  (ב) ישראלי. הר''ן הקשה למה לא נאמר שהולד הולך אחר הזכר ויהיה גר ומותר בממזרת דהא יש קדושין ואין עבירה עיין ב''ש:


ד כָּל הַנִּשֵּׂאת בְּאִסוּר, הַוָּלָד הוֹלֵךְ אַחַר הַפָּגוּם שֶׁבִּשְׁנֵיהֶם. שֶׁאִם אֶחָד מֵהֶם מִפְּסוּלֵי כְּהֻנָּה, הַוָּלָד פָּסוּל לִכְהֻנָּה; וְאִם אֶחָד מֵהֶם מִפְּסוּלֵי קָהָל, הַוָּלָד אָסוּר לָבֹא בַּקָּהָל: 

ה וְלַד שִׁפְחָה וְנָכְרִית, כְּמוֹתָן. בֵּין שֶׁנִּתְעַבְּרוּ מִכָּשֵׁר, בֵּין שֶׁנִּתְעַבְּרוּ מִפָּסוּל: 



סימן ט - איזו אשה נקראת קטלנית
ובו ב' סעיפים 
א אִשָּׁה שֶׁנִּשֵּׂאת (א) אוֹ נִתְאָרְסָה (מ''מ פכ''א וְנ''י פ' הַבָּא עַל יְבִמְתּוֹ) לִשְׁנֵי אֲנָשִׁים, וּמֵתוּ, לֹא תִּנָּשֵׂא (ב) לִשְׁלִישִׁי, שֶׁכְּבָר הֻחְזְקָה לִהְיוֹת אֲנָשֶׁיהָ מֵתִים. וְאִם נִשֵּׂאת לֹא (ג) תֵּצֵא, וַאֲפִלּוּ נִתְקַדְּשָׁה יִכְנֹס. וְאִם הִכִּיר בָּהּ, יֵשׁ לָהּ כְּתֻבָּה; לֹא הִכִּיר בָּהּ, אֵין לָהּ (ד) כְּתֻבָּה מִשְּׁלִישִׁי, אֲבָל מִשֵּׁנִי יֵשׁ לָהּ (ה) כְּתֻבָּה, אֲפִלּוּ לֹא הִכִּיר בָּהּ. הגה: יֵשׁ אוֹמְרִים דְּדַוְקָא אִם (ו) מֵתוּ מִיתַת עַצְמָם, אֲבָל אִם נֶהֱרַג אֶחָד מֵהֶן אוֹ מֵת (ז) בְּדֶבֶר, אוֹ נָפַל וָמֵת וְכַדּוֹמֶה, אֵינוֹ כְּלוּם. וְלָכֵן רַבִּים מְקִלִּים בִּדְבָרִים אֵלּוּ, וְאֵין מוֹחִין בִּידֵיהֶם (ב''י בְּשֵׁם תְּשׁוּבַת הָרַמְבַּ''ן סי' קכ''א שֶׁכ''כ בשי''א). יֵשׁ אוֹמְרִים דְּהוּא הַדִּין (ח) אִשָּׁה שֶׁנִּתְגָּרְשָׁה שְׁנֵי פְּעָמִים, אֵין לִשָּׂא אוֹתָהּ (רַשִׁ''י פ''י דִּיבָמוֹת וְהָרַ''ן ר''פ נַעֲרָה). אֲבָל יֵשׁ אוֹמְרִים מִיתָה דַּוְקָא (הַגָּהַת מַיְמוֹנִי בְּשֵׁם התוס'), וְכֵן עִקָּר:
 באר היטב  (א) או נתארסה. דקי''ל מזל גורם ולא מעיין מש''ה באיזה מיתה שמת אפילו לאו מחמת חולה נקרא קטלנית ופי' הרא''ש מזלה גרם היינו פרנסה לפי מזלה ואשה זו מזלה רע ומתו אנשי' שלה כדי שתחיה בצער ועיין בהגה' פרישה. בתולה שמתו לה שני חתנים אם יש לחוש לקטלנית עיין בחות יאיר סי' קצ''ד. ועיין מ''ש התי''ט בפרק ד' דכתובות משנה ב': (ב) לשלישי. יש להסתפק אי דוקא בזה אחר זה קאמר או אפילו בסירוגין עיין ד''מ. אשה שמת בעלה ונשאת לאחר שהיה נשוי אשה אחרת ומת פסק בהלכות קטנות שאלה קנ''ב דהוי קטלנית. שתי נשים צרות שנשאו לב' אנשים ומתו. אפשר בשתיהן יחד לא ינשאו לא' אבל כל א' בפני עצמה תתלה הקלקלה בחברתה הלכות קטנות שאלה קנ''ג. קטלנית מתייבמת לכתחלה הרא''ם ח''א סי' כ''ב. ובתשובת חכם צבי שאלה א' הביא ראיה מפרש''י והרמב''ן פרשת וישב דשייך קטלנית אפי' ביבמה ע''ש ונ''ל דמתניתין ביבמות פרק א' ופרק ד''א איירי מאיסור' ולא מסכנת' עיין ודו''ק ועיין רלנ''ח סי' ל''ו ובהרדב''ז ח''א סי' רנ''ה וע''ל סי' קע''ד: (ג) תצא. כ''כ הרמב''ם דלדידיה אין איסור כלל אלא הוא על צד הניחוש והפחד שיש ברוב שניזקו בהם הגופות חלשים עיין כ''מ בפכ''א הא''ב. ולדעת הרא''ש סכנה היא וכופין להוצי' דחמיר' סכנת' מאיסור': (ד) כתובה. דהמחבר הכריע כן לענין כתובה י''ל קים לי כהרא''ש ואינה יכולה להוציא הכתובה. ולענין כפיה על הגט י''ל קים לי' כהרמב''ם מיהו אם הוא רוצה לגרשה י''ל דיוכל לגרשה בע''כ ובכה''ג לא תיקן ר''ג במקום שיש ספק סכנת נפשות ב''ש ועיין ח''מ: (ה) כתובה. אע''ג דמיד במיתת השני נעשה מוחזקת שבעליה מתים עיין תוס' יבמות דף ס''ה ע''א ד''ה נשאת למי שאין לו בנים וכו'. ועיין ב''ש וב''ח: (ו) מתו. כלומר יש מקילין וס''ל דמעיין גורם וכל שאין מחמת חולה אינו כלום וכן כשמתו אחר אירוסין עיין ח''מ: (ז) בדבר. או שהוא מכת מדינה אפילו למ''ד מזל גורם לא תלינן בכה''ג במזל דידה וכן אם הוא זקן לאו קטלנית היא. ואם מתו בעליה כולם במיתה אחת יש לחוש אף הרמב''ם מודה בזה עיין ד''מ ב''ש: (ח) שנתגרשה. עיין יבמות דף כ''ו ע''א. לכאורה קשה לפי פרש''י שם דאפילו בגרושין נמי הוי קטלנית א''כ מוכח דמזלה גורם וה''ל לאוקמי לאיכ' בינייהו דגירשה ביבמות דף ס''ד ע''ב גם יש לדקדק בכתובות דף מ''ג ע''ב קאמרי' טעמא דהשיאה וגרשה וכו' אבל נתאלמנה תרי זימנא וכו' למה לא קאמר אבל נתגרשה תרי זימנא ע''ש. ויש ליישב ודו''ק ועיין בנ''י ספ''ב דיבמות:


ב אִישׁ שֶׁמֵּתוּ שְׁתֵּי (ט) נָשָׁיו, אֵינוֹ מוֹנֵעַ עַצְמוֹ מִלִּשָּׂא:
 באר היטב  (ט) נשיו. ה''ה יותר רש''ל. ואפילו מתו נשיו כולם במיתה אחת אין חוששין. וכתב הח''מ דלמאן דפסק בי''ד רס''ג ס''ב דאף בשיש חוששין אם מל בנו ראשון ושני ומתו מחמת מילה לא ימול השלישי אפשר דגם הכא חוששין לאיש הזה מאחר דמתו שתיהן במיתה אחת ומכ''ש אם מתו ג' נשיו דראוי לחוש. וב''ש כתב דהתם במילה החשש הוא מחמת חלישות כחו ולא דמיא להכא ע''ש:




סימן י - איזו גרושה מתרת לחזר לבעלה
ובו ז' סעיפים 
א הַמְגָרֵשׁ אֶת אִשְׁתּוֹ, וְאַחַר כָּךְ זִנְּתָה, מֻתֶּרֶת לַחֲזֹר (א) לְבַעְלָהּ. הגה: וְכֵן אִם זָנְתָה עִם הָרִאשׁוֹן, וְנִתְקַדְּשָׁה לַשֵּׁנִי, וְגֵרְשָׁהּ, מֻתֶּרֶת לַחֲזֹר לָרִאשׁוֹן, אֲפִלּוּ הָיְתָה מְיֻחֶדֶת לוֹ (ב) תְּחִלָּה (תְּשׁוּבַת הָרֹא''שׁ כְּלָל נ''ג וּמַהֲרַ''ם פַּדָּוואָה סִימָן י''ט). אֲבָל אִם נִתְקַדְּשָׁה לְאַחֵר וְגֵרְשָׁהּ, אוֹ מֵת, אֲסוּרָה לַחֲזֹר לָרִאשׁוֹן. וַאֲפִלּוּ לֹא נִתְגָּרְשָׁה רַק מִכֹּחַ (ג) קוֹל בְּעָלְמָא (הָרֹא''שׁ כְּלָל ה') (וְעַיִּן לְעֵיל סִימָן ו', וְעַיֵּן לְקָמָן סִימָן מ''ו סָעִיף ה' וְסָעִיף ו'):
 באר היטב  (א) לבעלה. דכתיב והלכה והיתה לאיש אחר הווייתה היינו קידושין ולא זנות: (ב) תחלה. דהיינו שהיתה לו פלגש: (ג) קול בעלמ'. ע''ל סי' ו' ס''ק ה' מש''ש בשם בה''י:


ב חֵרֵשׁ שֶׁגֵּרַשׁ בִּרְמִיזָה וְהָלְכָה וְנִתְקַדְּשָׁה לְחֵרֵשׁ אַחֵר, וְאֵין צָרִיךְ לוֹמַר לְפִקֵּחַ, אֲסוּרָה לַחֲזֹר לְבַעְלָהּ הַחֵרֵשׁ. אֲבָל אִשְׁתּוֹ שֶׁל פִּקֵּחַ שֶׁנִּתְגָּרְשָׁה, וְהָלְכָה וְנִשֵּׂאת לְחֵרֵשׁ, וְנִתְגָּרְשָׁה, מֻתֶּרֶת לַחֲזֹר לְבַעְלָהּ הַפִּקֵּחַ. וְע''ל סִימָן קי''ט אִם מֻתָּר לָדוּר עִמָּהּ בְּחָצֵר לְאַחַר שֶׁגֵּרְשָׁהּ: 

ג הַמּוֹצִיא אֶת אִשְׁתּוֹ מִשּׁוּם שֵׁם רַע שֶׁיָּצָא עָלֶיהָ, אוֹ מִפְּנֵי שֶׁהִיא נַדְרָנִית, אוֹ מִפְּנֵי שֶׁהִיא אַיְלוֹנִית, לֹא יַחֲזִיר. וְיֵשׁ אוֹמְרִים דַּוְקָא בִּדְאָמַר לָהּ: מִפְּנֵי כָּךְ אֲנִי (ד) מוֹצִיאֵךְ, וְכָפַל (ה) דְּבָרָיו לוֹמַר: אִלְמָלֵא כָּךְ לֹא הָיִיתִי מוֹצִיאֵךְ. אֲבָל אִם לֹא כָּפַל דְּבָרָיו, יָכוֹל לְהַחֲזִירָהּ. וְיֵשׁ אוֹמְרִים שֶׁאִם אָמַר לָהּ: מִפְּנֵי כָּךְ אֲנִי מוֹצִיאֵךְ, אַף עַל פִּי שֶׁלֹּא כָּפַל דְּבָרָיו, אֵינוֹ יָכוֹל לְהַחֲזִירָהּ. וְיֵשׁ מִי שֶׁאוֹמֵר, שֶׁאֲפִלּוּ לֹא אָמַר לָהּ: מִפְּנֵי כָּךְ אֲנִי מוֹצִיאֵךְ, לֹא יַחֲזִיר:
 באר היטב  (ד) מוציאך. דוק' בשעת נתינת הגט הא לאו הכי אעפ''י שקודם לכן גילה דעתו דמש''ה מגרשה יוכל להחזירה הר''ם אלשך סי' ע''ח וכנה''ג: (ה) דבריו. היינו כפל דבריו ולא כפל לתנאי דאי כפל לתנאי ואמר ע''מ זה אני נותן לך גט ואם ימצא הענין שקר לא יהיה גט א''כ בודאי הגט בטל ולא מהני בה דלא יחזיר תוס' גיטין דף מ''ו אחרונים:


ד הַמּוֹצִיא אֶת אִשְׁתּוֹ מִפְּנֵי שֶׁרוֹאָה דָּם בְּכָל עֵת (ו) תַּשְׁמִישׁ, לֹא יַחֲזִיר:
 באר היטב  (ו) תשמיש. כאן לא כתב פלוגת' דבסמוך דצריך שיאמר לה וכו' דמאחר דאסורה לו ברואה ג''פ הוי כאלו אמר לה. פוסקים:


ה כָּל אֵלּוּ שֶׁאָמְרוּ לֹא יַחֲזִיר, אִם עָבַר (ז) וְהֶחֱזִיר קֹדֶם שֶׁנִּתְקַדְּשָׁה לְאַחֵר, לֹא יוֹצִיא; וְאִם הוֹצִיא, אִם הָיוּ לוֹ בָּנִים מִשֶּׁהֶחֱזִירָה, מֻתָּר לְהַחֲזִירָהּ, כְּדֵי שֶׁלֹּא לְהוֹצִיא לַעַז עֲלֵיהֶם:
 באר היטב  (ז) והחזיר. בב''י מבואר דאיכ' פלוגת' אם קידש הוי כמו שכנס או לא. והריב''ש הכריע דלא יוציא אף שלא כנס רק קידש. ודין אם התרו בו שלא יכנוס אותה וכנס עיין סי' י''ח סעיף ח'. עיין ב''ח ב''ש וח''מ:


ו הַמּוֹצִיא אֶת אִשְׁתּוֹ מִשּׁוּם אֶחָד מִדְּבָרִים הַלָּלוּ, אוֹמְרִים לוֹ: הֱוֵי יוֹדֵעַ שֶׁאֵין אַתָּה מַחֲזִירָהּ לְעוֹלָם: 

ז הַמּוֹצִיא אֶת אִשְׁתּוֹ מִשּׁוּם נֶדֶר שֶׁנָּדַר לְהוֹצִיאָהּ, יָכוֹל (ח) לְהַחֲזִירָהּ:
 באר היטב  (ח) יכול להחזירה. אם התיר הנדר ולא חיישינן לקלקול כמו אם היא נדרנית עיין ב''ח וב''ש ובדרישה:




סימן יא - אשה הנחשדת על אשת איש
ובו ח' סעיפים 
א הַנֶּחֱשֶׁדֶת עַל (א) אֵשֶׁת אִישׁ, אִם הָיָה לָהּ קִנּוּי (ב) וּסְתִירָה וְלֹא שָׁתְתָה מֵי הַמָּרִים, הוֹאִיל וְנֶאֶסְרָה עַל בַּעְלָהּ בִּשְׁבִילוֹ, הֲרֵי הִיא אֲסוּרָה עַל זֶה (ג) שֶׁנִּתְיַחֲדָה עִמּוֹ לְעוֹלָם, כְּדֶרֶךְ שֶׁהִיא אֲסוּרָה עַל בַּעְלָהּ. וְאִם עָבַר וּנְשָׂאָהּ, מוֹצִיאִין אוֹתָהּ מִתַּחְתָּיו בְּגֵט, אֲפִלּוּ הָיוּ לָהּ כַּמָּה בָּנִים מִמֶּנּוּ. מִפִּי הַשְּׁמוּעָה לָמְדוּ, כְּשֵׁם שֶׁהִיא אֲסוּרָה לְבַעְלָהּ, כָּךְ אֲסוּרָה לַבּוֹעֵל. וְהוּא הַדִּין אִם נֶאֶסְרָה בִּשְׁבִילוֹ (ד) לְבַעְלָהּ, (ה) אֲסוּרָה לוֹ (סְבָרַת הָרַב). אֲבָל אִם לֹא קָדַם קִנּוּי, וּבָאוּ עָלֶיהָ עֵדִים שֶׁנִּסְתְּרָה עִם אִישׁ זֶה, וּבָאוּ וּמָצְאוּ דָּבָר (ו) מְכֹעָר כְּגוֹן שֶׁנִּכְנְסוּ אַחֲרָיו וּמְצָאוּהָ עוֹמֶדֶת מֵעַל הַמִּטָּה וְהִיא לוֹבֶשֶׁת הַמִּכְנָסַיִם אוֹ חוֹגֶרֶת אֱזוֹרָהּ, אוֹ שֶׁמָּצְאוּ רֹק לְמַעְלָה מֵהַכִּלָּה אוֹ שֶׁרָאוּ מְקוֹם הַמִּנְעָלִים הֲפוּכִים (טוּר), אוֹ שֶׁהָיוּ יוֹצְאִים מִמָּקוֹם אָפֵל, אוֹ מַעֲלִים זֶה אֶת זֶה מִן הַבּוֹר וְכַיּוֹצֵא בּוֹ, אוֹ שֶׁרָאוּהוּ (ז) מְנַשֵּׁק עַל פִּי חֲלוּקָהּ, אוֹ שֶׁרָאוּ אוֹתָם מְנַשְּׁקִים זֶה אֶת זֶה, אוֹ שֶׁנִּכְנְסוּ זֶה אַחַר זֶה וְהֵגִיפוּ הַדְּלָתוֹת בְּמַנְעוּל (ב''י בְּשֵׁם תְּשׁוּבַת הָרַשְׁבָּ''א אֶלֶף רנ''א), וְכַיּוֹצֵא בִּדְבָרִים אֵלּוּ לְפִי רְאוֹת עֵינֵי הַדַּיָּנִים, אִם הוֹצִיאָהּ בַּעְלָהּ בְּדָבָר (ח) מְכֹעָר כָּזֶה, הֲרֵי זוֹ לֹא תִּנָּשֵׂא (ט) לַנִּטְעָן; וְאִם עָבַר וּנְשָׂאָהּ, וְהָיוּ לוֹ בָּנִים מִמֶּנָּה, לֹא תֵּצֵא. בַּמֶּה דְּבָרִים אֲמוּרִים, כְּשֶׁרִנְּנוּ (י) הָעִיר עָלֶיהָ וְעַל הַנִּטְעָן יוֹם וּמֶחֱצָה אוֹ יוֹתֵר, וְאָמְרוּ: פְּלוֹנִי זִנָּה עִם פְּלוֹנִית, וְלֹא פָּסַק הַקּוֹל; וְהוּא שֶׁלֹּא הָיוּ לָהּ אוֹ לוֹ אוֹ לַבַּעַל (הָרַ''ן פ''ב דִּיבָמוֹת) אוֹיְבִים שֶׁמַּעֲבִירִים אֶת (יא) הַקּוֹל. אֲבָל אִם לֹא הָיָה שָׁם רִנָּה לְדָבָר זֶה בָּעִיר, אוֹ שֶׁפָּסַק הַקּוֹל שֶׁלֹּא מֵחֲמַת יִרְאָה, אִם נִשֵּׂאת לַנִּטְעָן לֹא תֵּצֵא, אֲפִלּוּ אֵין לָהּ בָּנִים. אֲפִלּוּ בָּא עֵד אֶחָד שֶׁזִּנְּתָה עִמּוֹ, לֹא תֵּצֵא. הגה: (יב) וְיֵשׁ אוֹמְרִים דְּאִם הָיָה בְּכָאן קוֹל מַמָּשׁ, כְּדֶרֶךְ שֶׁנִּתְבָּאֵר, עִם עֵדֵי כִּעוּר, מוֹצִיאִין אוֹתָהּ אֲפִלּוּ (יג) מִבַּעְלָהּ (רַשִׁ''י וּשְׁאִלְתּוֹת וּמָרְדְּכַי בְּשֵׁם הָר''ם פ''ב דִּיבָמוֹת) אִם אֵין לוֹ בָּנִים מִמֶּנָּה. אֲבָל בְּאֶחָד מֵהֶן אֵין מוֹצִיאִין מִן (יד) הַבַּעַל, אֶלָּא אִם כֵּן הוֹצִיאָהּ בַּעְלָהּ וּכְּנָסָה הַנֶּחֱשָׁד מוֹצִיאִין בְּאֶחָד מֵהֶן מִן הַנֶּחֱשָׁד, אִם אֵין לָהּ בָּנִים מִמֶּנּוּ (כֵּן מַשְׁמָע מֵהָרִי''ף וְהָרַמְבַּ''ם). שְׁנֵי עֵדֵי כִּעוּר (טו) מִצְטָרְפִין, אַף עַל גַּב דְּרָאוּ זֶה אַחַר זֶה וְכִעוּר דַּחֲזָא הַאי לֹא חֲזָא הַאי (מָרְדְּכַי פ''ב דִּיבָמוֹת בְּשֵׁם תְּשׁוּבַת מוהר''ם). עֵד אֶחָד בְּדָבָר מְכֹעָר, לָאו (טז) כְּלוּם הוּא (תְּשׁוּבַת מוהר''ם סוֹף נָשִׁים):
 באר היטב  (א) א''א. עיין תשובת רמ''א מסימן י''ב עד סי' י''ח: (ב) וסתירה. כ''כ הרמב''ם פ''ב ה''ס והטור סי' קע''ח ומבואר שם דאסורה לבעלה אחר קינוי וסתירה ומשמע דכופין לבעל להוציאה אלא בזמן הבית היה תקנה לדבר להשקותה מים המרים כדי לברר אם היא טהורה או טמאה ובזמן הזה אין תקנה לדבר אסורה לבעלה עיין ב''ש: (ג) שנתייחדה. ומבואר ברמב''ם אפילו אם העכוב הוא ממנו דהבעל לא רצה להשקותה מ''מ היא אסורה לבועל. עיין ב''ש: (ד) לבועל. ואין חילוק בין אם הוא הבועל הראשון שאסרה לבעל בין אם הוא בועל שני מוהר''ר בצלאל אשכנזי סי' קצ''ו ובהר''א ששון סי' קצ''ו שבות יעקב ח''א סי' צ''ד וכנה''ג סי' קע''א. והראיה בסנהדרין דף מ''א דמקשה התם והא יכולין לומר דלאוסרה על בועלה שני באנו ושם נאסרה כבר לבעלה ואפ''ה נאסרה על בועלה עיין ודו''ק ועיין בתשובת שער אפרים בקונטרס אחרון: (ה) אסורה לו. ר''ל אם בעלה כהן וישראל בא עליה באונס ואונס בישראל מותר ואם בעלה היה ישראל היתה מותרת לבעל ולבועל כדאי' בכתובות דף ט' ע''א. מ''מ אם בעלה כהן ונאסרה לבעלה וקי''ל היכא דאסור' לבעל אסורה לבועל לכן אם נאסרה לבעלה כהן מחמת ביאה זו של אונס אסורה ג''כ לבועל אע''ג דבועל הוא ישראל בה''י ב''ש. והח''מ ס''ק יו''ד נסתפק בזה ע''ש. ואם נתייחדה עם א' מותרת לו ולבעלה דקי''ל אין אוסרים על היחוד מ''מ מזהירים אותו אם באמת בא עליה אסורה לו אע''ג דליכ' עדים כ''כ תוס' דכתובות דף ט' ע''א ד''ה מפני מה לא אסרוהו לדוד ע''כ: (ו) דבר מכוער. עיין ב''ש: (ז) מנשק. יש להסתפק אם מיירי ג''כ שנסתרה ושהתה כדי טומאה והעדים באו ומצאו עושים דבר כיעור זה דיש לחוש דשמא קודם שבאו העדים נטמאת אבל אם לא היה כאן סתירה כלל או שתכף אחר הסתירה באו עדים ומצאו מנשקין זא''ז והעדים יודעים ברי שלא היה עכשיו טומאה אם יש לחוש דהואיל והיה כיעור זה מסתמ' יש לחוש שמא בפעם אחר נטמאה או דילמ' לא חיישינן רק במקום סתירה היכ' דיש לחוש שעתה נטמאה עיין בתשובת רא''ם סי' כ''ה ח''מ: וב''ש כתב מרמב''ם פכ''ד מה''א דין ט''ו משמע דלא חיישינן ע''ש: (ח) מכוער. דבעל רשאי להוציאה בעידי כיעור. אבל אין כופין אותו. ואין משיאין לו עצה להחזיקה אפי' בזמן הזה דאיכ' חר''ג יוכל להוצי' עיין ב''ש ועיין כנה''ג: (ט) לנטען. אפילו משום לעז בעלמ' לא יכנוס ב''ש: (י) העיר. והקול צריך להיות מצד אחר ולא מחמת עידי כיעור ב''ח ב''ש עיין דרישה: (יא) הקול. אפילו אם אין האויבים המוציאים קול כל שיש לו אויבים בעיר חוששין שמא מחמת האויבים יצא קול מהריב''ל ח''א סי' י''ב משפטי צדק ח''ב סי' ס'. ולאו דוק' אויב הנטען או הנטענת אלא אפי' אויבי האב של הנטען או הנטענת שם עיין כנה''ג בהגהת הטור: (יב) וי''א דאם היה וכו'. אבל לכ''ע משום יחוד לבד אינה אסורה אפי' נתייחדה לשם זנות. אם היו שוכבים זע''ז בלבושים כל שלא ראו קירוב בשר אינו אלא דבר כיעור רש''ל ב''ש. דפיקת ונקישת הבועל בדלתי חדר האשה אין זה דבר מכוער מהר''ם מלובלין סי' פ': דיבר עמה בקריצת עין לא מיקרי דבר מכוער תומת ישרים סי' ל''ג: (יג) מבעלה. הקשה הבה''י הא לעיל סי' ד' סט''ו כתב א''א שיצא עליה קול שהיתה מזנה תחת בעלה והכל מרננים אחריה אין חוששין לבנים וכו' ואם פרוצה ביותר וכו' משמע אבל אין מוציאין מבעלה עכ''ל בה''י. ולא דק דשם ליכ' עידי כיעור וכ''כ ב''ש ס''ק ט''ו ע''ש. עיין תוס' בסוטה דף כ''ז ע''א ד''ה דומה וכו': ועיין ח''מ: (יד) מן הבעל. משמע בקלא דלא פסק אפי' הבעל לא ראה דבר כיעור מוציאין מן הנחשד. וקול זה משמע אפי' לא הוחזק בב''ד וע''כ צריכין להיות כשרים ולא קרובים. וקול מחמת אויבים אפי' לכתחיל' מותרת לנחשד ב''ש: (טו) מצטרפין. ה''ה שני עידי טומאה מצטרפין אע''ג דטומאה דחזי האי לא חזי האי עיין ב''ש: (טז) כלום. אפילו אם הוא מהימין ליה כתרי מותרת אפילו לנחשד ב''ש ועיין ח''מ:


ב מִי (יז) שֶׁהוֹצִיאָהּ בַּעְלָהּ בְּעֵדֵי דָּבָר מְכֹעָר, וְנִשֵּׂאת לְאַחֵר וְגֵרְשָׁהּ, הֲרֵי זוֹ אֲסוּרָה לְהִנָּשֵׂא לַנִּטְעָן מִפְּנֵי שֶׁיָּצָאתָהּ מִתַּחַת בַּעְלָהּ בִּגְלָלוֹ, וְאִם נִשֵּׂאת לֹא תֵּצֵא, אַף עַל פִּי שֶׁאֵין לָהּ בָּנִים. כָּל אִשָּׁה שֶׁבָּאוּ שְׁנֵי עֵדִים וְהֵעִידוּ שֶׁזִּנְּתָה עִם זֶה כְּשֶׁהָיְתָה תַּחַת בַּעְלָהּ הָרִאשׁוֹן, הֲרֵי זוֹ תֵּצֵא מִזֶּה אַף עַל פִּי שֶׁיֵּשׁ לָהּ מִמֶּנוּ כַּמָּה בָּנִים:
 באר היטב  (יז) מי שהוציאה וכו'. עיין ח''מ וב''ש:


ג כָּל מָקוֹם שֶׁאָמְרוּ: תֵּצֵא, תֵּצֵא בְּלֹא כְּתֻבָּה: 

ד יֵשׁ אוֹמְרִים שֶׁאִם בָּאוּ עֵדִים שֶׁאֵשֶׁת אִישׁ זִנְּתָה צְרִיכִים (יח) דְּרִישָׁה וַחֲקִירָה. וְאֵין לְקַבֵּל הָעֵדוּת שֶׁלֹּא בְּפָנֶיהָ וְשֶׁלֹּא בִּפְנֵי (יט) בַּעְלָהּ (תְּשׁוּבַת הָרֹא''שׁ כְּלָל מ''ו):
 באר היטב  (יח) דרישה וחקירה. אם טענה היא שהיתה ישנה כשבא עליה אינה נאמנת עיין כנה''ג בהגהת הטור סעיף י''ג: (יט) בעלה. וה''ה אם נשאת לבועל ובאים לאוסרה עליו גם הוא בעלה מיקרי אך אם עדיין לא נשאת לבועל ואף שבקבלת העדות זו נאסר' גם על בועלה מ''מ נראה שא''צ שגם היא יהיה אצל קבלת העדות רק לרווחה דמילת' דהא נאסרה עליו ממיל' כמו שאסורה לכל הכהנים אף שלא היו אצל קבלת עדות ח''מ. אשה א' שנכנסה עם איש אחד לחדר והגיף הדלתות במנעול וראה עד א' דרך חור קטן שהיה בפתח וראה שהיו שוכבים כדרך המנאפים וכן ראתה המשרתת בבית ויצא קול בעיר איך פלונית זנתה וקצת אנשים קמו וגבו גביות ב''ד שלא בפני בעלה אם יש לאוסרה על בעלה פסק בתשובת פנים מאירות שאלה ק''ד דמותרת לבעלה ע''ש ועיין תשובת ב''ח סי' צ''ח וצ''ט ס''ו:


ה הַנִּטְעָן מִשִׁפְחָה וְנָכְרִית וְנִתְגַּיְּרָה וְנִשְׁתַּחְרְרָה, לֹא יִכְנֹס, וְאִם כָּנַס לֹא (כ) יוֹצִיא. גֵּרְשָׁהּ, אֲסוּרָה לַחֲזֹר לוֹ אֶלָּא אִם כֵּן הָיוּ לוֹ בָּנִים מִמֶּנָּה (ב''י בְּשֵׁם הָרַשְׁבָּ''א):
 באר היטב  (כ) יוצי'. אפי' אם בא עליה בודאי לא יוצי' נ''י. ועיין בהרא''ם ש''א סי' מ''ו:


ו כּוּתִי וְעֶבֶד הַבָּא עַל בַּת יִשְׂרָאֵל, אַף עַל פִּי שֶׁחָזַר הַכּוּתִי וְנִתְגַּיֵּר וְהָעֶבֶד נִשְׁתַּחְרֵר, הֲרֵי זֶה לֹא יִשָּׂאֶנָּה, וְאִם כָּנַס לֹא יוֹצִיא: 

ז אוֹתָם שֶׁאָמְרוּ חֲכָמִים: לֹא יִכְנֹס, אֲפִלּוּ בְּאוֹתוֹ מָבוֹי לֹא תָּדוּר, וְכָל שֶׁכֵּן שֶׁלֹּא תְּשַׁמְּשֶׁנּוּ: 

ח כָּל הֵיכָא (כא) שֶׁהִתְרוּ בּוֹ וְעֲבַר וְכָנַס, לֹא מִקְּרֵי דִּיעֲבַד (כב) וּמַפְּקִינָן לַהּ מִנֵּהּ. הַמְגָרֵשׁ אִשָּׁה כְּדֵי שֶׁיִּשָּׂאֶנָּה חֲבֵרוֹ, אָסוּר לִשָּׂא אוֹתָהּ, כְּמוֹ שֶׁיִּתְבָּאֵר לְקַמָּן סִי' קמ''ג סָעִיף ט''ו:
 באר היטב  (כא) שהתרו בו. עיין בהר''ם מטראני ס''א סי' קפ''ז. וכנה''ג סי' יו''ד בהגהת ב''י אם יש חילוק אם התרו בו קודם הקדושין או לאחר הקדושין התרה בו חכם א' וב''ד אחר התירו לו אין מוציאין זולת אם החכם שהתרה בו הוא מפורסם בחכמה ולא היו נערכים אצלו הרמ''ט שם ומהר''י קארו בתשובתו סי' ג'. נסתפקתי אם דוקא בשהתרו בו ממין האיסור שהו' עושה כגון שהו' נטען והתרו בו שלא ישאנה מחמת לתא דנטען. אבל אם התרו בו מחמת דבר אחר לא תצא כיון שלא התרו בו משום נטען. ודעתי מסכמת כיון דעבר על דברי חכמים אפי' שלא התרו ממין האיסור תצא כנה''ג ע''ש: (כב) ומפקינן. ב''ח כתב דלא קאי אנטען על השפחה רק על הנטען מא''א. וח''מ חולק עליו דאין להקל וכ''כ ט''ז. וב''ש כתב דיפה פסק דהא הריב''ש דהו' בתראי הכריע לקול' ע''ש. מ''ש הח''מ על הב''ח סיפ' דקתני הנטען על א''א והוציאו מתחת ידו אפי' אם כנס יוצי' ולא קתני אפי' קדם וכנס ע''ש. לא דק דהב''ח ה''ק דקתני רישא ואם כנס אין מוציאין דה''ל למיתני ואם קדם וכנס כמו גבי שתי אחיות וכו'. דקתני נמי קדמו וכנסו להורות דקודם שנמלכו בב''ד כנסו ולפיכך אין מוציאין. אבל נמלכו בב''ד ואסרו ואפ''ה כנסו מוציאין דהשת' דקתני ואם כנסו משמע אפילו אם נמלכו בב''ד ואסרו ואפ''ה כנסו אין מוציאין אלא ודאי דהאמת הדין כאן כן. דאפי' נמלכו אין מוציאין. משא''כ בסיפ' בנטען על א''א וכו' אין חילוק דקתני קדמו וכנסו או כנסו סתם דלעולם מוציאין ממיל' למה יאריך תנא דמתניתין בחנם. וא''ל דהשת' אתא למיטעי דאם קדמו וכנסו קודם שנמלכו אין מוציאין בנטען מא''א. זה אינו דמדאוריית' אסור לבועל כמ''ש רש''י במתני' דף כ''ד ע''ב ד''ה יוצי' ע''ש ועיין תוס' דף כ''ה ע''ב ד''ה אמר להן מתני' היא הנטען וכו' ודו''ק:




סימן יב - עדי גט וכן עדים שהעידו מיתת הבעל אם רשאים לשא האשה ההיא
ובו ד' סעיפים 
א הַמֵּבִיא גֵּט שֶׁצָּרִיךְ שֶׁיֹּאמַר: בְּפָנַי נִכְתַּב וּבְפָנַי נֶחְתַּם, וְכֵן הָעֵד הָאֶחָד שֶׁהֵעִיד לְאִשָּׁה שֶׁמֵּת בַּעְלָהּ, לֹא יִשָּׂאֶנָּה מִשּׁוּם חֲשָׁד; וְאִם כָּנַס, לֹא (א) יוֹצִיא. אֲבָל הַמֵּבִיא גֵּט, שֶׁאֵינוֹ צָרִיךְ לוֹמַר: בְּפָנַי (ב) נִכְתַּב וּבְפָנַי נֶחְתַּם, מֻתָּר לִשָּׂא אוֹתָהּ, כֵּיוָן שֶׁאֵינָהּ נִשֵּׂאת עַל פִּיו. וּשְׁנֵי עֵדִים הַמְּעִידִים לְאִשָּׁה שֶׁמֵּת בַּעְלָהּ, מֻתָּר אֶחָד מֵהֶם לִשָּׂא אוֹתָהּ, שֶׁאֵין שְׁנַיִם מְצוּיִם לַחֲטֹא בִּשְׁבִיל אֶחָד. וְעַיֵּן בְּטוּר זֶה עַצְמוֹ סִימָן קמ''א. הגה: בִּתְשׁוּבַת הָרֹא''שׁ שֶׁהֵבִיא בא''ע. וְיֵשׁ אוֹמְרִים דְּאַף (ג) בִּשְׁנַיִם, אַף עַל גַּב דְּשָׁרֵי, מִכָּל מָקוֹם בַּעַל נֶפֶשׁ יַרְחִיק מִזֶּה (הַגָּהוֹת מַיְמוֹנִי פֶּרֶק י' דְּגֵרוּשִׁין וְכָל בּוֹ וְתוֹסָפוֹת דִּיבָמוֹת):
 באר היטב  (א) לא יוציא. הרשב''א וב''ח חלקו ע''ז ופסקו דיוציא ע''ש. וט''ז וח''מ וב''ש פסקו כש''ע: (ב) נכתב. משמע דאפילו בא''י דמהני אם אומר ב''נ דתו הבעל א''י לערער מ''מ אינו בכלל העד המעיד. מיהו לקמן ס''ס קמ''ב אית' האידנ' צ''ל ב''נ אפי' בא''י: (ג) בשנים וכו'. וה''ה בג' דאל''כ דחילוק יש בין ב' לג' לא מקשה הגמר' מידי ביבמות דף כ''ה ע''ב טעמ' דבד' הא בתרי לא וכו'. דילמ' בתרי איכ' מ''מ בעל נפש ירחיק מזה אבל לא בג' וק''ל ועיין תוס' שם ד''ה לא חשו חכמים לדבר זה וכו'. ועיין תוס' בחולין דף מ''ד ע''ב. וכ''כ ב''ש וט''ז דלא כהג''ה פרישה וכ''כ כנה''ג ע''ש:


ב אִשָּׁה שֶׁנָּדְרָה הֲנָאָה מִבַּעְלָהּ וְלֹא הֵפֵר לָהּ, וּבָאָה לִפְנֵי חָכָם לְהַתִּירָהּ, וַאֲסָרָהּ שֶׁלֹּא מָצָא לָהּ פֶּתַח לְהַתִּירָהּ, לֹא יִשָּׂאֶנָּה, שֶׁמָּא יֹאמְרוּ: אֲסָרָהּ כְּדֵי שֶׁיִּשָּׂאֶנָּהּ; וְאִם כָּנַס, לֹא יוֹצִיא. וְהָנֵי מִלֵּי בְּיָחִיד (ד) מֻמְחֶה, אֲבָל בֵּי דִּינָא לֹא חֲשִׁידֵי. וּמִטַּעַם זֶה אִם מֵאֲנָה אוֹ (ה) חָלְצָה בִּפְנֵי בֵּית דִּין, יָכוֹל אֶחָד מֵהֶם לִשָּׂא אוֹתָהּ:
 באר היטב  (ד) ביחיד מומחה. והאידנ' ליכ' מומחה י''ד סי' רכ''ח: (ה) חלצה. נתגרשה בפני ב''ד נסתפק הרשד''ם סי' צ' אם יוכל א' מהם ליש' אותה ומתוך דבריו נראה דיוכל א' מהם ליש' אותה ע''ש. וא''ל למה לא תני במתני' נמי נתגרשה י''ל דסגי ביחיד ועיין בפרישה:


ג וְכֻלָּם שֶׁנִּשְּׂאוּ לַאֲחֵרִים, וְנִתְאַלְמְנוּ אוֹ נִתְגָּרְשׁוּ, מֻתָּרוֹת לִנָּשֵׂא לָהֶם: 

ד וְכֻלָּם שֶׁהָיוּ לָהֶם (ו) נָשִׁים בְּאוֹתָהּ שָׁעָה, וְאַחַר כָּךְ מֵתוּ, אוֹ שֶׁנִּתְגָּרְשׁוּ, וְהָיוּ הַנָּשִׁים הֵן שֶׁהִרְגִּילוּ אֶת בַּעֲלֵיהֶן לְגָרְשָׁן, הֲרֵי אֵלּוּ מֻתָּרוֹת לִנָּשֵׂא לָהֶם לְכַתְּחִלָּה. הָיוּ (ז) נְשׁוֹתֵיהֶם חוֹלִים, וָמֵתוּ, לֹא יִכְנְסוּ. (נ''י פ''ב דִּיבָמוֹת). וְכָל אַחַת מֵהֶם מֻתֶּרֶת לִנָּשֵׂא לְבֶן הָעֵד שֶׁהֵעִיד לָהּ אוֹ לְבֶן הֶחָכָם שֶׁאֲסָרָהּ עַל בַּעְלָהּ אוֹ לִשְׁאָר קְרוֹבִים, דְּלֵיכָּא לְמִיחְשַׁד שֶׁיּוֹצִיאוּם מִבַּעֲלֵיהֶם בִּשְׁבִיל קְרוֹבֵיהֶם:
 באר היטב  (ו) נשים. ולא חשדינן שהיה רצונו ליש' את זו ג''כ. פרישה: (ז) חולים. ר''ל בשעה שאסר לה החכם והעיד העד היתה חולה ודוק' חולה מות בה''י. וה''ה היכ' דהיה להם קטטה עם נשותיהם בשעה שאסר לה החכם והעיד העד חיישינן נמי שמא נתכוין לכנוס אותה ח''מ:




סימן יג - גרושה או אלמנה צריכה להמתין תשעים יום טרם שתנשא, ושלא ישא מינקת חברו ומעוברת חברו
ובו י''ד סעיפים 
א כָּל אִשָּׁה שֶׁנִּתְגָּרְשָׁה אוֹ שֶׁנִּתְאַלְמְנָה, הֲרֵי זוֹ לֹא תִּנָּשֵׂא וְלֹא תִתְאָרֵס לְאַחֵר, עַד שֶׁתַּמְתִּין (א) תִּשְׁעִים יוֹם חוּץ מִיּוֹם שֶׁנִּתְגָּרְשָׁה אוֹ שֶׁמֵּת בַּעְלָהּ בּוֹ וְחוּץ מִיּוֹם שֶׁנִּתְאָרְסָה בּוֹ, כְּדֵי שֶׁיִּוָּדַע אִם הִיא מְעֻבֶּרֶת אוֹ אֵינָהּ מְעֻבֶּרֶת, לְהַבְחִין בֵּין זַרְעוֹ שֶׁל רִאשׁוֹן לְזַרְעוֹ שֶׁל אַחֲרוֹן. אֲבָל מֻתֶּרֶת לַעֲשׂוֹת שִׁדּוּכִים בְּלֹא אֵרוּסִין (ב''י בְּשֵׁם תְּשׁוּבַת הָרֹא''שׁ וּת''ה סִימָן רי''ז), רַק שֶׁלֹּא יִכְנֹס עִמָּהּ (ב) בְּבַיִת (שָׁם). (ג) וּמִיּוֹם כְּתִיבַת הַגֵּט מוֹנִים לַמְגֹרֶשֶׁת, וַאֲפִלּוּ הָיָה עַל תְּנַאי אוֹ שֶׁלֹּא הִגִּיעַ לְיָדָהּ אֶלָּא לְאַחַר כַּמָּה שָׁנִים, מִיּוֹם הַכְּתִיבָה מוֹנִים, שֶׁהֲרֵי אֵינוֹ מִתְיַחֵד עִמָּהּ מִשֶּׁכָּתְבוֹ לָהּ. הגה: וְיֵשׁ אוֹמְרִים דְּמוֹנִים מִיּוֹם נְתִינַת הַגֵּט (טוּר בְּשֵׁם הָרֹא''שׁ) וְכֵן רָאוּי לְהַחֲמִיר, כֵּן נִרְאֶה לִי. וּגְזֵרַת חֲכָמִים הִיא שֶׁאֲפִלּוּ הָאִשָּׁה שֶׁאֵינָהּ רְאוּיָה לֵילֵד, וַאֲפִלּוּ נִתְגָּרְשָׁה אוֹ נִתְאַלְמְנָה מִן הָאֵרוּסִין, צְרִיכָה לְהַמְתִּין צ' יוֹם. אֲפִלּוּ קְטַנָּה אוֹ זְקֵנָה אוֹ עֲקָרָה אוֹ אַיְלוֹנִית, וַאֲפִלּוּ בַּעְלָהּ בִּמְדִינַת הַיָּם אוֹ סְרִיס אָדָם אוֹ חוֹלֶה אוֹ חָבוּשׁ בְּבֵית הָאֲסוּרִים, וְהַמַּפֶּלֶת אַחַר מִיתַת בַּעְלָהּ, וַאֲפִלּוּ בְּתוּלָה מֵהָאֵרוּסִין, צְרִיכוֹת לְהַמְתִּין תִּשְׁעִים יוֹם:
 באר היטב  (א) צ' יום. נסתפקתי אשה שהיתה בחזקת א''א והביאה עדים שנתגרשה אבל אינם זוכרים אם עברו חדשי הבחנה אם לאו. אם היא נאמנת לומר שעברו חדשי הבחנה כנה''ג ע''ש: (ב) בבית. כתב. הב''י שישבע המשדך שלא יכנוס לבית המשודכת עד שיגיע הזמן שלא יבואו לידי תקלה. וכן הדין במניקת כ''כ הח''מ ס''ק א' וס''ק ט' ע''ש. ושבות יעקב ח''א שאלה צ''ו חולק על הח''מ במניקת. וכתב דדוק' גבי הבחנה החמיר הב''י משא''כ במניקת ומעוברת חבירו דקיל' טפי ע''ש גם הבה''י פסק דלא כח''מ בזה ע''ש והר''ם מטראני ח''ה ס''ס ר''ע. וכנה''ג בהגהת הטור סעיף י''ו כתבו כח''מ ע''ש ועיין הרדב''ז סי' קצ''ב: (ג) מפרישין. לא ביאר הש''ע אי גזרינן בגיורת אפי' אם הם קטנות או זקנות כמו גבי ישראל או לא ח''מ איש ואשתו שנשתמדו ואח''כ חזרו בתשובה צריך הבחנה וע''ל סי' ז' ס''ק ל''ד:


ב יְבָמָה שֶׁמֵּת הַיָּבָם, צְרִיכָה לְהַמְתִּין שְׁלשָׁה חֳדָשִׁים אַחַר מִיתַת הַיָּבָם: 

ג נִתְעַבְּרָה מֵרְאוּבֵן, וּשְׁנֵיהֶם מוֹדִים שֶׁמִּמֶּנּוּ הִיא מְעֻבֶּרֶת, וְהָלְכָה וְנִתְקַדְּשָׁה לְשִׁמְעוֹן, וְגֵרְשָׁהּ, וְרוֹצָה לְהִנָּשֵׂא לִרְאוּבֵן, צְרִיכָה לְהַמְתִּין אַחַר גֵּרוּשֵׁי שִׁמְעוֹן תִּשְׁעִים יוֹם: 

ד מַחֲזִיר גְּרוּשָׁתוֹ אֵינָהּ צְרִיכָה לְהַמְתִּין: 

ה שִׁפְחָה וְגִיּוֹרֶת שֶׁהָיוּ נְשׂוּאוֹת לַבְּעָלִים בְּגַיּוּתָן וּבְעַבְדוּתָן וְנִתְגַּיְּרוּ אוֹ נִשְׁתַּחְרְרוּ, צְרִיכוֹת לְהַמְתִּין. וַאֲפִלּוּ גֵּר וְאִשְׁתּוֹ שֶׁנִּתְגַּיְּרוּ, מַפְרִישִׁין אוֹתָם צ' יוֹם, כְּדֵי לְהַבְחִין בֵּין זֶרַע הַנִּזְרַע בִּקְדֻשָּׁה לְזֶרַע שֶׁנִּזְרַע שֶׁלֹּא בִּקְדֻשָּׁה: 

ו הַמְמָאֶנֶת, אֵינָהּ צְרִיכָה לְהַמְתִּין. לֹא גָּזְרוּ אֶלָּא בִּגְרוּשָׁה. וְכֵן הַמְזַנָּה אֵינָהּ צְרִיכָה לְהַמְתִּין, מִפְּנֵי שֶׁמְּהַפֶּכֶת עַצְמָהּ בִּשְׁעַת תַּשְׁמִישׁ כְּדֵי שֶׁלֹּא תִּתְעַבֵּר. וְכֵן אֲנוּסָה וּמְפֻתָּה אֵינָן צְרִיכוֹת לְהַמְתִּין. וְהוּא הַדִּין לִשְׁבוּיָה, אֲפִלּוּ הִיא גְּדוֹלָה. הגה: וְיֵשׁ אוֹמְרִים דְּכָל אֵלּוּ צְרִיכִין לְהַמְתִּין, אִם הֵם גְּדוֹלוֹת וּרְאוּיוֹת לְהִתְעַבֵּר (טוּר). אִשָּׁה שֶׁנֶּאֶנְסָה תַּחַת בַּעְלָהּ, אִם לֹא נִבְעֲלָה לְבַעְלָהּ (ד) תְּחִלָּה צְרִיכָה לְהַמְתִּין (א''ז):
 באר היטב  (ד) תחלה. ר''ל שלא נבעלה לבעלה תוך ג''ח. והיינו לפוסקים דס''ל בזנות צריכה להמתין לכן אשה זו שנאנסה דמותרת לבעלה ישראל מ''מ צריכה הבחנה אם לא נבעלה לבעלה תוך ג''ח אחרונים:


ז (ה) פִּילֶגֶשׁ מְיֻחֶדֶת לְאִישׁ שֶׁרוֹצָה לִנָּשֵׂא לְאַחֵר, צְרִיכָה לְהַמְתִּין:
 באר היטב  (ה) פלגש. אפי' להפוסקים דס''ל בזנות לא גזרו מ''מ פלגש היא קרובה לאישות:


ח מִי שֶׁנִּשֵּׂאת בְּטָעוּת וְנוֹדַע שֶׁהִיא אֲסוּרָה לְבַעְלָהּ וְהוֹצִיאוּהָ בֵּית דִּין מִתַּחְתָּיו, אִם הָיְתָה קְטַנָּה שֶׁאֵינָהּ רְאוּיָה לֵילֵד אֵינָהּ צְרִיכָה לְהַמְתִּין, שֶׁזֶּה דָּבָר שֶׁאֵינוֹ מָצוּי הוּא, וְכָל דָּבָר שֶׁאֵינוֹ מָצוּי בְּרֹב, לֹא גָּזְרוּ בּוֹ: 

ט אִשָּׁה שֶׁנִּתְגָּרְשָׁה וְיָצָא קוֹל פִּסוּל עַל הַגֵּט, וְהִצְרִיכוּהָ גֵּט אַחֵר מִפְּנֵי הַלַּעַז, יֵשׁ אוֹמְרִים שֶּׁצְּרִיכָה לְהַמְתִּין ג' חֳדָשִׁים מֵהַגֵּט הַשֵּׁנִי; וְיֵשׁ אוֹמְרִים שֶׁאֵינָהּ צְרִיכָה לִמְנוֹת אֶלָּא מֵהַגֵּט הָרִאשׁוֹן. הגה: וְיֵשׁ לָחוּשׁ לַסְּבָרָא (ו) הָרִאשׁוֹנָה (הִיא סְבָרַת ר''י וְהָרֹא''שׁ, כָּתְבוֹ בַּטּוּר עַל שְׁמָם). וְכֵן אִם נִתְגָּרְשָׁה מֵחֲמַת קוֹל (ז) קִדּוּשִׁין בְּעָלְמָא, צְרִיכָה לְהַמְתִּין (ב''י בְּשֵׁם הָרשב''א):
 באר היטב  (ו) הראשונה. אפי' אשתהי בגט השני בין כתיבה לחתימה מ''מ יש להחמיר אם לא (בצירף) [בצירוף] שאר דברים דא''א להמתין עיין ב''ש: (ז) קידושין. מיהו אי ליכ' קול ולא היתה צריכה גט אלא הוא גירש מעצמו א''צ להמתין ב''ש:


י הַמְקַדֵּשׁ תּוֹךְ תִּשְׁעִים יוֹם (ח) מְנַדִּין אוֹתוֹ. הגה: וְיֵשׁ אוֹמְרִים שֶׁצָּרִיךְ שֶׁיְּגָרֵשׁ, וְאִם הוּא יִשְׂרָאֵל מַחֲזִירָהּ לְאַחַר ג' חֳדָשִׁים, וְכֹהֵן לֹא יַחֲזִיר (טוּר). וְדַוְקָא שֶׁעָבַר בְּמֵזִיד, אֲבָל אִם קִדְּשָׁהּ (ט) בְּשׁוֹגֵג, אֵין צָרִיךְ לְגָרֵשׁ אֶלָּא מַפְרִישִׁין אוֹתָם (מהרי''ו סִי' ע''ג) וְיֵשׁ מַחֲמִירִים אֲפִלּוּ בְּשׁוֹגֵג (ת''ה סִימָן רט''ז). וְנִרְאֶה, (י) דִּבְכֹהֵן דְּאָסוּר לְהַחֲזִיר, יֵשׁ לִסְמֹךְ אַדִּבְרֵי הַמְּקִלִּים וְלֹא מַצְרִיכִין לְגָרֵשׁ; וּבְיִשְׂרָאֵל אֵין לִסְמֹךְ אַמַּאן דְּמֵקֵל בְּשׁוֹגֵג, כֵּן נִרְאֶה לִי. גֵּרְשָׁהּ, אֲסוּרָה לָדוּר עִמּוֹ (יא) בְּמָבוֹי (רִיבָ''שׁ סִי' ש''ס). לֹא כָּפוּ בֵּית דִּין אוֹתוֹ עַד שֶׁעָבְרוּ ג' חֳדָשִׁים, אַף עַל פִּי שֶׁקִּדֵּשׁ בַּעֲבֵרָה, שׁוּב אֵין כּוֹפִין אוֹתוֹ, דְּכֵיוָן שֶׁעָבְרוּ עָבְרוּ (מָרְדְּכַי פֶּרֶק הַחוֹלֵץ בְּשֵׁם מוהר''ם). וְאִם כָּנַס, וְגֵרַשׁ, עַיֵּן לְקַמָּן סִימָן זֶה סָעִיף י''ב מַּה דִּינוֹ לְעִנְיַן כְּתֻבָּה. קִדֵּשׁ (יב) וּבָרַח, אֵין מְנַדִּין אוֹתוֹ. וְלוֹמְדִין אוֹתוֹ לִבְרֹחַ (טוּר בְּשֵׁם רַבֵּנוּ יְחִיאֵל). יֵשׁ מִי שֶׁאוֹמֵר, דִּבְרִיחָה זוֹ צְרִיכָה שֶׁתִּהְיֶה לְמֵרָחוֹק שֶׁיַּרְחִיק עַד שֶׁיִּהְיֶה שִׁיעוּר חֲזָרָתוֹ אַחַר ג' חֳדָשִׁים, וְאֵין נִרְאֶה כֵּן מִדִּבְרֵי שְׁאָר הַפּוֹסְקִים:
 באר היטב  (ח) מנדין אותו. עי''ן ב''ש ואם זנתה אין עונשין אותו אלא על הזנות ולא על הא דלא המתינה צ' יום ריב''ש סי' קי''א: (ט) בשוגג. דוק' דלא ידע דמת בעלה תוך ג''ח או שהו' ע''ה וא''י הדין אבל אם ידע האיסור וטעה בענין אחר הוי כמזיד ת''ה ב''ש. מה שלא הוזכר נדוי לגבי אשה דגם היא עברה על גזירת חכמים. משום דנידוי זה קיל והאשה קרובה יותר לשוגגת ובנידוי כה''ג שוגג כל דהו פטורה ראנ''ח סי' יו''ד בח''א. ואם נאמן לומר שוגג הייתי נראה דנאמן והראי' מסוגי' פ''ק בב''מ נאמן לומר מזיד הייתי ע''ש בתוס' ומינה דנאמן לומר שוגג הייתי עיין כנה''ג בהגהת הטור סעיף י''ב: (י) דבכהן וכו'. בד''מ כתב אפילו אם קידש במזיד יש לסמוך על הרמב''ם דא''צ לגרש ובישראל יש להקל בשוגג ומ''ש כאן יש לסמוך מדברי המקילין לעיל קאי אפילו אם קידש במזיד ומ''ש כאן בישראל אין להקל ט''ס הוא וצ''ל יש לסמוך וכו' ב''ש. דלא (כמ''מ) [כח''מ] ע''ש. ובכל זה אין חילוק בין אם קידש ובין אם נשא ט''ז ובכל דינים אלו אין חילוק בין קטנה לגדולה אפילו קטנה שאינה ראוי' להוליד נמי הדין כן ב''ש: (יא) במבוי. וכן הדין בכל איסורים דרבנן חוץ משבויה דהקילו חז''ל: (יב) קידש וברח. ואם כנס וברח לדעת הרמב''ם הבריחה היא לכפר על האיסור שעשה מהני הברחה. ולשאר פוסקים דס''ל הבריחה משום דמגלה דעתו שאינה רוצה לכנוס א''כ אם כנסה לא מהני הברחה וי''א דמהני ב''ש. מעשה בא לידי בא' שקידש תוך חדשי ההבחנ' וגזרתי עליו שיברח ואמר שלא יוכל לברוח מפני סיבות רבות והוריתי שתברח האשה ובהכי סגי כנה''ג ע''ש:


יא גָּזְרוּ חֲכָמִים שֶׁלֹּא יִשָּׂא אָדָם וְלֹא יְקַדֵּשׁ מְעֻבֶּרֶת (יג) חֲבֵרוֹ, וְלֹא מֵינֶקֶת (יד) חֲבֵרוֹ, עַד שֶׁיִּהְיֶה לַוָּלָד כ''ד חֳדָשִׁים, דְּהַיְנוּ כְּפִי מַה שֶּׁקּוֹבְעִין הָחֳדָשִׁים אֶחָד מָלֵא וְאֶחָד חָסֵר, (הַגָּהוֹת מָרְדְּכַי פֶּרֶק הַחוֹלֵץ), חוּץ מִיּוֹם שֶׁנּוֹלַד וְיוֹם שֶׁנִּתְקַדְּשָׁה בּוֹ. וְחֹדֶשׁ הָעִבּוּר עוֹלֶה לְמִנְיַן כ''ד חֹדֶשׁ. וְיֵשׁ אוֹמְרִים דִּלְכַתְּחִלָּה יָחוּשׁ אֲפִלּוּ לְחֹדֶשׁ (טו) הָעִבּוּר (ת''ה סִימָן רי''ו). בֵּין שֶׁהִיא אַלְמָנָה בֵּין שֶׁהִיא (טז) גְּרוּשָׁה בֵּין שֶׁהִיא מְזַנָּה. וְיֵשׁ מְקִלִּין (יז) בִּמְזַנָּה (הַגָּהוֹת מָרְדְּכַי פֶּרֶק הַחוֹלֵץ בְּשֵׁם יֵשׁ אוֹמְרִים). וְיֵשׁ לְהָקֵל בְּמֻפְקֶרֶת לִזְנוּת, כְּדֵי שֶׁיְּהֵא בַּעְלָהּ מְשַׁמְּרָהּ (תְּשׁוּבַת ר''י מִינְץ סִימָן ה'). אֲפִלּוּ נָתְנָה בְּנָהּ (יח) לְמֵינֶקֶת, אוֹ גְּמָלַתּוּ בְּתוֹךְ כ''ד חֹדֶשׁ, לֹא תִּינָשֵׂא. אֲפִלּוּ (יט) (כ) נִשְׁבְּעָה הַמֵּינֶקֶת אוֹ נָדְרָה עַל דַּעַת רַבִּים שֶׁלֹּא תַּחֲזֹר בָּהּ. וְיֵשׁ אוֹמְרִים דְּאִם נִשְׁבְּעָה הַמֵּינֶקֶת וְכָנַס, לֹא יוֹצִיא (הַגָּהוֹת מָרְדְּכַי דִּכְתֻבּוֹת). אֲפִלּוּ אִם נִשְׁבְּעָה לְאָדָם גָּדוֹל, כְּמוֹ אֵלּוּ שֶׁהוֹלְכִים בַּחֲצַר הַמֶּלֶךְ. אֲבָל אִם מֵת בְּנָהּ, מֻתֶּרֶת לִנָּשֵׂא וְאֵין חוֹשְׁשִׁין שֶׁמָּא תַּהַרְגֵהוּ. וְכֵן אִם גְּמָלַתּוּ בְּחַיֵּי בַּעְלָהּ, אוֹ שֶׁאֵינָה חוֹלֶבֶת לְעוֹלָם כְּגוֹן שֶׁיֵּשׁ לָהּ (כא) צִמּוּק דַּדִּים, אוֹ שֶׁפָּסַק חֲלָבָהּ בְּחַיֵּי (כב) בַּעְלָהּ וְשָׂכְרוּ לוֹ מֵינֶקֶת (כג) בְּחַיֵּי בַּעְלָהּ, אוֹ שֶׁנָּתְנָה בְּנָהּ (כד) לְמֵינִיקָה שְׁלשָׁה חֳדָשִׁים קֹדֶם מִיתַת (כה) בַּעְלָהּ וְהִיא לֹא הֵנִיקָה כְּלָל תּוֹךְ הַג' חֳדָשִׁים, מֻתֶּרֶת לִנָּשֵׂא:
 באר היטב  (יג) חבירו. אפילו אם יש לה צימוק דדים. משא''כ במניקת חבירו אם יש לה צימוק דדים מותר ב''ש ע''ש ועיין בספר דבר שמואל סי' פ''ב ומהרא''ש סי' י''א ובתשובת עדות ביהוסף סי' ל''ט ובתשובת שבות יעקב ח''ב סימן צ''ה צ''ו. אלמנה א' ולה ג' ילדים והי' מעוברת ובן דודתה אלמון א' הוא אמוד ויש לו הרבה קופצים להשתדך עמו אך ורק בעלה של האלמנה הנ''ל קודם מותו קרא לאשתו וגם להאלמון הנ''ל וציוה שיש' זה את זו כי הוא תקנות ילדיו כיון שהם קרובים והו' עשיר ועכשיו האלמון רוצה לישאנה אך כיון שצריכה להמתין כ''ד חודש עד כלות ימי מניקתה א''א לו לקיים צוואת המת להמתין כ''כ כי יש לו בנים וטיפולם מרובים. אם יש תקנה בדבר לישאנה אחר ימי לידתה ושלא תתחיל להניק הולד כלל רק להשכיר מניקת א' או שתים ולהשביעם שלא יחזרו כלל. בתשובת שבות יעקב ח''א סימן צ''ה האריך בדין זה והעלה דיש צד להתיר ודוק' אחר ימי לידתה ע''ש ובתשובת כנסת יחזקאל שאלה נ''ט חולק עליו עיין ס''ק י''ח. עיין בתשובת מהרא''ם סי' יו''ד ותשובת אמונת שמואל סי' ד' וצמח צדק סי' נ''ה ובית יעקב סי' קמ''ז: (יד) חבירו. אפי' אם הוא סריס דלא פלוג. וכן בשידוכין אסור כמו תוך ג''ח דהבחנה: (טו) העיבור. כתב ט''ז אם כלו כ''ד חודש בר''ח אדר שני א''צ להמתין יותר כיון שכלו כד''ח קודם חודש העיבור ובגמר' אמרי' כד''ח ולא שנה אלא אם חודש העיבור הוא תוך החדשים אז מחמירין. עוד כתב כל מקום דיש צד להקל מצד אחר אעפ''י שאינו מספיק מ''מ מצטרפין הקול' לענין חדש העיבור דא''צ להמתין. ובדיעבד אם לא המתינה חודש העיבור אין מנדין אותו ולא מפרישין אוחו ב''ש: (טז) בין שהיא גרושה. עיין תוס' יבמות דף מ''ב ע''א ד''ה סתם מעוברת. ועיין ב''ש ס''ק כ' ובתשובת כנסת יחזקאל שאלה נ''ט וכנה''ג בהגהת ב''י סעיף למ''ד ודו''ק: (יז) במזנה. עיין בתשובת מהר''י סג''ל סי' ק''י ומהר''י ווייל סי' ע''ג ומהר''ם מטראני ח''א סי' רצ''ב ומהר''י קארו בתשוב' א''ה סי' מ''ב וצמח צדק סי' נ''ה וסי' ק''ד ובתשובת רשד''ם חא''ה סי' קל''ז. ואם הוא והיא מודים שזנתה עמו וממנו נתעברה תו אין חוששין שמא זנתה עם אחר ואין כאן חשש דלמעכר חלבה עיין בתשובת עבודת הגרשוני סי' א' ובתשובת מהר''ם אלשקאר סי' י''ב ובתשובת פנים מאירות סי' ע' ובתשובת כנסת יחזקאל שאלה ע''ג: (יח) למניקה. איש א' שמת וציוה לאשתו המעוברת לכשתלד תשכר בנה למניקת ותקח לבעל וקצת רבנים רצו להתיר כי מחל לה. ובתשובת כנסת יחזקאל שאלה נ''ט פסק לאיסור ע''ש וע''ל ס''ק י''ג מש''ש בשם שבות יעקב. אשה שמת בנה ולקחה בן אחרים להניק יכולה להנשא כיון שאינה אמו אינה בכלל התקנה שו''ת מקור ברוך סי' ה' ועיין פרח מ''א ח''א סי' צ''ד והרא''ש סי' י''א: (יט) אפי' נשבעה. וה''ה משכון. ב''ש. אשה מעוברת שנתארמלה ולקחה שתי מניקות להניק הולד אפ''ה אינה יכולה לינשא תוך כד''ח הרא''ם ח''ב סי' יו''ד: (כ) וי''א דאם נשבעה. ואם נתנה משכון צ''ע אי מהני בדיעבד אם כנס ב''ש: (כא) צימוק דדים. אשה שגזרו הרופאים עליה שחלבה ארסיי והוחזק' בכך לפי שמתו שלשה ילדים הראשונים שהניקה וכן הוכיח הנסיון שאחר שנתנה בניה למניקת חיו ובהיותה מעוברת נתאלמנה וילדה ונתנה הולד למניקה כדרכה מחמת גזירת הרופאים פסק בתשובת חכם צבי שאלה ס''ד ס''ה דמותרת לינשא תוך כד''ח ע''ש וכ''פ בתשובת שבות יעקב ח''א סי' צ''ו: (כב) בעלה. עיין כנה''ג בהגהת הטור סעיף כ': (כג) בעלה. חדא היא שפסק חלבה ושכרו לו מניקת ב''ש: (כד) למניקת ג''ח. ר''ל דלא פסק החלב אלא נתנה למניקה אז צריך ג''ח שהוא שיעור ע''פ הרוב נפסק החלב אחר ג''ח משא''כ בנפסק מחמת איזה סבה מהני אם נתנה בנה למניקה אפילו יום א' ב''ש ח''מ ע''ש. מניקה שלא התחילה להניק וילדה אחר מיתת הבעל אפ''ה אסורה להנשא ב''ש ע''ל ס''ק י''ג וס''ק י''ח מש''ש: (כה) בעלה. וה''ה ג''ח קודם גירושין נמי רמ''א בתשובתו סי' קכ''א:


יב עָבַר וְנָשָׂא מְעֻבֶּרֶת אוֹ מֵינִיקָה בְּתוֹךְ זְמַן זֶה, מְנַדִּין אוֹתוֹ, אֶלָּא אִם כֵּן בָּרַח, וְיוֹצִיא (כו) בְּגֵט, וַאֲפִלּוּ הָיָה כֹּהֵן. וְצָרִיךְ לָתֵת לָהּ כְּתֻבָּה אִם תִּתְבְּעֶנָּה לוֹ. וְאִם הָיָה יִשְׂרָאֵל, יַחֲזִירֶנָּה אַחַר כ''ד חֹדֶשׁ שֶׁל מֵינִיקָה וְיִכְתֹּב לָהּ כְּתֻבָּה (כז) אַחֶרֶת. נָשָׂא (כח) וּבָרַח, וּלְאַחַר זְמַן בָּא וְיָשַׁב עִם אִשְׁתּוֹ, אֵין בְּכָךְ כְּלוּם. וְאִם קִדֵּשׁ (כט) מְעֻבֶּרֶת אוֹ מֵינִיקָה, אֵין כּוֹפִין אוֹתוֹ לְהוֹצִיא, וְלֹא יִכְנֹס עַד אַחַר זְמַן הַיְנִיקָה אוֹ עַד שֶׁיָּמוּת הַוָּלָד. הגה: וְיֵשׁ אוֹמְרִים דְּאֵין חִלּוּק בֵּין קִדֵּשׁ (ל) לְנָשָׂא (רֹב הַמּוֹרִים), וְכֵן עִקָּר. וְעַיֵּן לְעֵיל סִימָן זֶה סָעִיף י' כֵּיצַד נוֹהֲגִין:
 באר היטב  (כו) בגט. ואז אין מנדין אותו ולהרמב''ם מהני הברחה וא''ל לגרש ומ''ש המחבר אא''כ ברח ויוצי' בגט היינו אם ברח א''צ להוצי'. ואם כנס מעוברת והפילה עיין סי' קס''ד ב''ש: (כז) כתובה אחרת. אפילו לא פרע לה הכתובה מ''מ צריך לכתוב לה כתובה אחרת משום דהוי שטר שנמחל שיעבודה. ואם אמרה דרצונה להחזיר הכתובה עד שיחזיר אותה א''צ כתובה אחרת ח''מ ב''ש: (כח) נשא וברח. ולכתחלה לאו שפיר עבד דברח ולא הוציאה. והא דכתב לעיל בהגה דלומדים אותו לברוח היינו דוקא אם קידש אז לומדים אותו שיברח אבל נשא לאו שפיר עביד אחרונים וע''ל ס''ק י''ב מש''ש ובריחה זו שירחוק נדוד עד שאינו יוכל לחזור תוך כד''ח ב''ש: (כט) מעוברת. עיין ב''ש אם מנדין אותו: (ל) לנשא. צ''ע אם יש לסמוך על דברי המקילין בכהן. ואם בשוגג כנס מבואר לעיל דיש להתיר בשוגג ה''ה כאן ב''ש:


יג אַלְמָנָה שֶׁהָיְתָה מֵינִיקָה בְּנָהּ, יְכוֹלָה לוֹמַר: אֵינִי (לא) מֵינִיקָה אֶלָּא בְּשָׂכָר. וִיכוֹלָה הִיא לִתְבֹּעַ כְּתֻבָּתָהּ לְאַלְתַּר וְאַף עַל פִּי שֶׁאֵינָהּ יְכוֹלָה לִנָּשֵׂא עַד סוֹף כ''ד חֹדֶשׁ. וְאֵין חִלּוּק בֵּין (לב) הִתְחִילָה לְהָנִיק אוֹ לֹא הִתְחִילָה (מַהֲרַ''ם פַּדָּוואָה סִימָן ל' וּמהרי''ו וְרִיבָ''שׁ וּתְשׁוּבַת הָרֹא''שׁ כְּלָל נ''ג):
 באר היטב  (לא) איני מניקה. ע''ל סי' פ' מש''ש: (לב) התחילה. הג''ה זו אין כאן מקומה אלא קאי על אשה שילדה בעת מיתת בעלה ואין רצונה להניק כלל מ''ה היא בכלל מניקה ואסורה להנשא עד כד''ח ומכ''ש אם היא מעוברת בעת מיתת בעלה דאסורה עד כד''ח אחר הלידה עיין תשובת ריב''ש סי' תש''ג ב''ש וע''ל ס''ק כ''ד וס''ק י''ח וס''ק י''ג מש''ש:


יד זֶה שֶׁאָמַרְנוּ בִּגְרוּשָׁה, יֵשׁ מִי שֶׁאוֹמֵר, דְּדַוְקָא שֶׁהֵינִיקָתוֹ קֹדֶם שֶׁנִּתְגָּרְשָׁה עַד שֶׁהִכִּירָהּ, אֲבָל קֹדֶם הַזְּמַן הַזֶּה לֹא, דְּהָא אִי בָּעֲיָא לֹא תָּנִיק לֵהּ (לג) כְּלָל, וַאֲפִלּוּ בְּשָׂכָר. וְיֵשׁ מִי שֶׁאוֹמֵר, הָאִשָּׁה שֶׁמֵּת בַּעְלָהּ וְהִנִּיחָהּ מְעֻבֶּרֶת וְיָלְדָה וְלֹא הֵנִיקָה אֶת בְּנָהּ, צְרִיכָה לְהַמְתִּין כ''ד חֹדֶשׁ, וּמַשְׁמַע מִדְּבָרָיו דְּהוּא הַדִּין (לד) לִגְרוּשָׁה:
 באר היטב  (לג) כלל. בתשובת אמונת שמואל סי' ג' פסק דבאלמנה נמי משכחת לה דאינה חייבת להניק כגון שהיא עשירה והכניסה לו שתי שפחות או היכא דאין לה מזונות וב''ש חולק עליו ע''ש וכן בתשובת כנסת יחזקאל שאלה נ''ט חולק ג''כ על תשובת אמונת שמואל בפלפול יפה מאוד ומתוך דבריו שם העלה הא דהתיר אם נתנה בנה למניקה קודם מיתת בעלה וכו'. ר''ל שנתנה למניקה שהיא פנוי' אבל מניקת נשואה מאי אולמא וכו' דילמא המניקת מתעברה ויתעכב חלבה ומי ימסמס הולד בביצים ע''ש: (לד) לגרושה. ר''ל דלא כהרשב''א בעל דיעה א' שכתב בגרושה דוקא כשהניקתו קודם שיתגרשה עד שהכירה אבל קודם הזמן הזה לא. ב''ח פסק גרושה מותרת היכא דהולד אינה מכירה והיא אינה רוצה להניק. וט''ז מחמיר בכל ענין ב''ש:




סימן יד - שלא ישא אשה בימי האבל
ובו סעיף אחד 
א מֵתָה אִשְׁתּוֹ אוֹ אֶחָד מִקְּרוֹבָיו שֶׁחַיָּב לְהִתְאַבֵּל עָלָיו, עַד אֵימָתַי אָסוּר לִשָּׂא אִשָּׁה, נִתְבָּאֵר בְּטוּר יוֹרֶה דֵעָה סִימָן שצ''ב: 



סימן טו - אסור ערוה דאוריתא ודרבנן
ובו ל''א סעיפים 
א אֵלּוּ שֶׁאֲסוּרוֹת מֵחֲמַת עֶרְוָה, מֵהֶן מִן הַתּוֹרָה מֵהֶן מִדְּרַבָּנָן. אוֹתָן שֶׁהֵן מִן הַתּוֹרָה, אֵין קִדּוּשִׁין (א) תּוֹפְסִין בָּהֶן; וְאוֹתָן שֶׁהֵם מִדְּרַבָּנָן, קִדּוּשִׁין תּוֹפְסִין בָּהֶם וּצְרִיכוֹת גֵּט. וְכֵן הַמְקַדֵּשׁ סְפֵק עֶרְוָה צְרִיכָה גֵּט:
 באר היטב  (א) תופסין בהם. נסתפק בד''מ בערוה דרבנן אם קידש א' ואח''כ קידשה עוד אחר אז צריכה גט משני גם בחייבי לאוין דק''ל קדושין תופסין בהם אם קידשה שני אם צריכה גט מדרבנן משני ח''מ. והב''ש כתב עליו לא ראיתי שם ספק בדבריו אלא דס''ל בפשיטות דתופסין קידושין של שניהם. ואני אומר דלא ראיתי אינו ראיה. יראה הרואה בד''מ הנדפס בטור מצדו שכתב בפירוש וצ''ע אם קידש איסור דרבנן ובא אחר וקידשה אי צריכה גט משני מאחר דאינם קידושין מדאוריית' כלל אפשר דלא החמירו בה רבנן וצ''ע עכ''ל ע''ש. עוד כתב הח''מ הנה מה שנסתפק צריך לומר דוק' כשהיא על השני לאו ערוה כלל אבל אם היתה ערוה לשני כמו לראשון לא תפסו קדושין של השני וה''ה בחייבי לאוין הדין כן ע''ש. וב''ש חולק עליו ופסק אפילו אם היא ערוה ג''כ לשני תופסי' קדושין וצריכה גט ג''כ משני והביא ראיה מסי' מ''ב שמצא כתוב שהבי' ב''י ע''ש ואני אומר אין מביאין ראיה מן הדבר תימא דשם באמת תמוה הוא שצריכה גט משניהם דהא ממ''נ לא חיילי קידושי שני ע''ש וכן הקשה כנה''ג בסי' מ''ב בהגהת ב''י וכתב שם ששאל לרבו קושי' זו וכן בתשובת הרא''ש נתקשה בזה והניח בצ''ע עיין כנה''ג דף ע''ו ע''א:


ב אִמּוֹ, אֲסוּרָה לוֹ מִן הַתּוֹרָה. אֲבָל אֵם אִמּוֹ אֵינוֹ אֲסוּרָה לוֹ אֶלָּא מִדְּרַבָּנָן, וְזוֹ אֵין לָהּ הֶפְסֵק, אֲפִלּוּ אֵם אֵם אֵם אִמּוֹ עַד מַעְלָה מַעְלָה, אֲסוּרָה: 

ג אֵם אֲבִי אִמּוֹ אֲסוּרָה לוֹ מִדְּרַבָּנָן, הִיא בִּלְבַד: 

ד אֵם אָבִיו אֲסוּרָה לוֹ מִדְּרַבָּנָן, וְזוֹ אֵין לָהּ הֶפְסֵק אֲפִלּוּ אֵם אֵם אֵם אָבִיו עַד לְמַעְלָה, אֲסוּרָה: 

ה אֵם אֲבִי אָבִיו אֲסוּרָה לוֹ מִדְּרַבָּנָן הִיא בִּלְבַד. אֵשֶׁת אָבִיו אֲסוּרָה לוֹ מִן הַתּוֹרָה, בֵּין שֶׁהִיא אִשְׁתּוֹ מִן הַנִּשּׂוּאִין בֵּין מִן הָאֵרוּסִין, בֵּין בְּחַיֵּי אָבִיו בֵּין כְּשֶׁמֵּת אָבִיו אוֹ גֵּרְשָׁהּ. אֲבָל אִמָּהּ מֻתֶּרֶת לוֹ. אֲבָל אִם אָנַס אָבִיו אִשָּׁה, מֻתֶּרֶת לוֹ: 

ו אֵשֶׁת אֲבִי אָבִיו אֲסוּרָה לוֹ מִדְּרַבָּנָן, וְזוֹ אֵין לָהּ הֶפְסֵק, שֶׁאֵשֶׁת יַעֲקֹב אָבִינוּ אֲסוּרָה עַל אֶחָד מִמֶּנּוּ: 

ז אֵשֶׁת אֲבִי אִמּוֹ אֲסוּרָה לוֹ מִדְּרַבָּנָן, הִיא בִּלְבַד. וְיֵשׁ אוֹמְרִים דְּאֵשֶׁת אֲבִי אֵם אָבִיו אֲסוּרָה לוֹ (ת''ה סִימָן רט''ו): 

ח אֵשֶׁת אֲחִי אָבִיו מִן הָאָב אֲסוּרָה לוֹ מִן הַתּוֹרָה. אֲבָל אֵשֶׁת אֲחִי אָבִיו מִן הָאֵם, אֵינָהּ אֲסוּרָה אֶלָּא מִדְּרַבָּנָן: 

ט אֵשֶׁת אֲחִי אִמּוֹ, בֵּין מִן הָאֵם בֵּין מִן הָאָב, אֵינָן אֲסוּרוֹת אֶלָּא מִדְּרַבָּנָן: 

י אֲחוֹתוֹ אֲסוּרָה לוֹ מִן הַתּוֹרָה, בֵּין אֲחוֹתוֹ מֵאָבִיו אוֹ מֵאִמּוֹ, בֵּין אֲחוֹתוֹ מֵהַנִּשּׂוּאִין אוֹ מֵהַזְּנוּת, אֲפִלּוּ בָּא אָבִיו עַל הָעֶרְוָה וְהוֹלִיד מִמֶּנָּה בַּת, אֲחוֹתוֹ הִיא וְחַיָּב עָלֶיהָ, חוּץ מֵאֲחוֹתוֹ מִן הַשִּׁפְחָה אוֹ מֵהַנָכְרִית. הגה: וְנִרְאֶה לִי, דִּלְכַתְּחִלָּה אָסוּר לָבֹא עָלֶיהָ, דְיֵשׁ מִסְתַּפְּקִים לוֹמַר דְּדַוְקָא מִדְּאוֹרָיְתָא הַוָּלָד הוֹלֵךְ אַחַר הַשִּׁפְחָה וְאַחַר הַנָכְרִית, אֲבָל מִדְּרַבָּנָן הָוֵי זַרְעוֹ, לָכֵן יֵשׁ לְהַחֲמִיר לְכַתְּחִלָּה. וְיֵשׁ אוֹמְרִים דְּהָנֵי מִלֵּי לְשִׁפְחָה דְּעָלְמָא, אֲבָל אִם בָּא אָבִיו עַל שִׁפְחָתוֹ וְהוֹלִיד מִמֶּנָּה בַּת, אֲחוֹתוֹ הִיא. וַאֲפִלּוּ אָמַר שֶׁכִּוֵּן לְשֵׁם זְנוּת אֵינוֹ נֶאֱמָן (א''ז): 

יא מֻתָּר אָדָם בְּבַת אֵשֶׁת אָבִיו שֶׁיֵּשׁ לָהּ מֵאִישׁ אַחֵר, אֲפִלּוּ חוֹרְגָה (פי', בַּת אֵשֶׁת אָב) הַגְּדֵלָה בַּבַּיִת בֵּין הָאַחִין מֻתֶּרֶת לָהֶם, וְלֹא חַיְשִׁינָן לְמַרְאִית הָעַיִן שֶׁנִּרְאֵית כַּאֲחוֹתָם: 

יב בִּתּוֹ וּבַת בִּתּוֹ וּבַת בְּנוֹ, אֲסוּרוֹת לוֹ מִן הַתּוֹרָה. אֲבָל בַּת בַּת בְּנוֹ וּבַת בַּת בִּתּוֹ וּבַת בֶּן בְּנוֹ וּבַת בֶּן בִּתּוֹ, אֲסוּרוֹת מִדְּרַבָּנָן, וְאֵין לָהֶם הֶפְסֵק. וְכֵן אוֹמֵר בִּירוּשַׁלְמִי שֶׁאַבְרָהָם אָסוּר בְּכָל נְשֵׁי יִשְׂרָאֵל, וְשָׂרָה אֲסוּרָה בְּכָל אַנְשֵׁי יִשְׂרָאֵל. וּלְהָרַמְבַּ''ם יֵשׁ לָהֶם הֶפְסֵק: 

יג בַּת אִשְׁתּוֹ וּבַת בִּתָּהּ וּבַת בְּנָהּ, אֲסוּרוֹת לוֹ מִן הַתּוֹרָה. וְדַוְקָא בַּת אִשְׁתּוֹ, (ב) אֲבָל בַּת אֲנוּסָתוֹ מֻתֶּרֶת לוֹ לְאַחַר מִיתָתָהּ. וַאֲפִלּוּ בְּחַיֶּיהָ, אִם כָּנַס לֹא יוֹצִיא (נ''י רֵישׁ פֶּרֶק נוֹשְׂאִים עַל הָאֲנוּסָה):
 באר היטב  (ב) אבל בת אנוסתו. ה''ה בת פלגשו מותרת לו אחר מיתתו ב''ש:


יד בַּת בַּת בַּת אִשְׁתּוֹ וּבַת בֶּן בֶּן אִשְׁתּוֹ, אֲסוּרוֹת מִדְּרַבָּנָן וְאֵין לָהֶם הֶפְסֵק. וּלְהָרַמְבַּ''ם יֵשׁ לָהֶם הֶפְסֵק: 

טו אֵם אִשְׁתּוֹ וְאִמָּהּ וְאֵם אֲבִי אִשְׁתּוֹ, אֲסוּרוֹת מִן הַתּוֹרָה. אֲבָל אֵם אֵם אֵם אִשְׁתּוֹ וְאֵם אֵם אֲבִי אִשְׁתּוֹ וְאֵם אֲבִי אֲבִי אִשְׁתּוֹ וְאֵם אֵם (אֵם) אֲבִי אִשְׁתּוֹ, אֲסוּרוֹת לוֹ מִדְּרַבָּנָן וְאֵין לָהֶם הֶפְסֵק. וּלְהָרַמְבַּ''ם יֵשׁ לָהֶם הֶפְסֵק: 

טז אֲחוֹת אָבִיו וַאֲחוֹת אִמּוֹ, אֲסוּרוֹת לוֹ מִן הַתּוֹרָה, בֵּין שֶׁהָאַחְוָה הִיא מִן הָאָב בֵּין שֶׁהִיא מִן הָאֵם: 

יז מֻתָּר אָדָם בְּבַת אֲחִי אָבִיו וּבְבַת אֲחִי אִמּוֹ, וַאֲחִי אָבִיו וַאֲחִי אִמּוֹ מֻתָּר בְּאִשְׁתּוֹ וּבְבִתּוֹ: 

יח אֵשֶׁת אֲחִי אָבִיו מִן הָאָב אֲסוּרָה מִן הַתּוֹרָה. אֲבָל אֵשֶׁת אֲחִי אָבִיו מִן הָאֵם, וְאֵשֶׁת אֲחִי אִמּוֹ בֵּין מִן הָאֵם וּבֵין מִן הָאָב, אֵינָן אֲסוּרוֹת אֶלָּא מִדְּרַבָּנָן. וּמִכָּאן וְאֵילָךְ, כְּגוֹן אֵשֶׁת אֲחִי אֲבִי אָבִיו מִן הָאֵם [וְאֵשֶׁת אֲחִי אֵם אִמּוֹ בֵּין מִן הָאָב בֵּין מִן הָאֵם], מֻתָּרוֹת. וְאֵשֶׁת אֲחִי אֲבִי אָבִיו מִן הָאָב, וַאֲחוֹת אֲבִי הָאָב בֵּין מִן הָאֵם בֵּין מִן הָאָב, וַאֲחוֹת אֵם הָאֵם, מֻתָּרוֹת. וְיֵשׁ מִי שֶׁאוֹסֵר בְּאֵלּוּ: 

יט אֵשֶׁת בְּנוֹ אֲסוּרָה לוֹ מִן הַתּוֹרָה, וְאֵשֶׁת בֶּן בְּנוֹ אֲסוּרָה מִדְּרַבָּנָן, וְאֵין לָהּ הֶפְסֵק עַד שֶׁתִּהְיֶה אֵשֶׁת אֶחָד מִמֶּנּוּ אֲסוּרָה עַל יַעֲקֹב אָבִינוּ: 

כ אֵשֶׁת בֶּן בִּתּוֹ אֲסוּרָה מִדְּרַבָּנָן, וְיֵשׁ לָהּ הֶפְסֵק: 

כא אֵשֶׁת בֶּן אִשְׁתּוֹ מֻתֶּרֶת לוֹ, וּבֶן אִשְׁתּוֹ מֻתָּר בְּאִשְׁתּוֹ: 

כב אֵשֶׁת אָחִיו, בֵּין מִן הָאָב בֵּין מִן הָאֵם, בֵּין מִן הַנִּשּׂוּאִין בֵּין מִן הַזְּנוּת, אֲסוּרָה מִן הַתּוֹרָה: 

כג שְׁנֵי חוֹרְגִין הַגְּדֵלִים יַחַד בְּבַיִת, מֻתָּר כָּל אֶחָד בְּאֵשֶׁת חֲבֵרוֹ, וְלֹא חַיְשִׁינָן לְמַרְאִית הָעַיִן לוֹמַר שֶׁנִּרְאֶה כְּאֵשֶׁת אָחִיו: 

כד מֻתָּר אָדָם בְּאֵשֶׁת חָמִיו, וְחָמִיו מֻתָּר בְּאִשְׁתּוֹ. (ג) וְיֵשׁ מִי שֶׁאוֹסֵר:
 באר היטב  (ג) ויש מי שאוסר. ואם כבר נשא אשת חמיו כתב בתשובת צמח צדק סי' מ' אם נשא ע''פ בעלי הוראה מפורסמים לא תצא. וב''ש חולק עליו ע''ש וכ''כ בה''י ועיין בי''ד סי' קנ''ד לענין יהרג ואל יעבור נשמע שם על שניה יעבור ואל יהרג וכ''כ ש''ך. ואם נשא שני' ע''פ אונס ועבר האונס צריך לגרש אותה. ועיין ב''ש שכתב מה שכתב רש''י לא ילחצנה במלחמה שלא יבא עליה במלחמה לאו כוונתו דביאה הראשונה אסורה עד אחר הנשואין אלא כוונתו דלא יבא עליה במלחמה עד שמביאה לביתו ואז מותרת לו מיד קודם הנשואין ובזה מיושב כמה קושיות של תוס' עכ''ל. אישתמיטתא להב''ש דברי המזרחי בפרשת כי תצא שרוצה בתחילה ג''כ לומר כן ואח''כ דחה סברה זו והוכיח שעל כרחו לומר שרש''י ז''ל סובר שהביאה ראשונה ג''כ אחר כל המעשים הללו ע''ש:


כה מֻתָּר אָדָם בְּאֵשֶׁת בֶּן אָחִיו וּבְאֵשֶׁת בֶּן אֲחוֹתוֹ. וּמֻתָּר בְּבַת אָחִיו וַאֲחוֹתוֹ, וּמִצְוָה לִשָּׂא אוֹתָהּ כְּדִלְעֵיל סִימָן ב': 

כו (ד) אֲחוֹת אִשְׁתּוֹ אֲסוּרָה לוֹ מִן הַתּוֹרָה, כָּל זְמַן שֶׁאִשְׁתּוֹ קַיֶּמֶת, לֹא שְׁנָא אִם הִיא אֲחוֹתָהּ מִן הָאָב אוֹ מִן הָאֵם, וַאֲפִלּוּ גֵּרַשׁ אֶת אִשְׁתּוֹ. אֲבָל לְאַחַר מִיתָתָהּ, מֻתָּר בַּאֲחוֹתָהּ. וְכָל הַמְגָרֵשׁ, אֲפִלּוּ מֵחֲמַת קוֹל בְּעָלְמָא, נֶאֱסַר בִּקְרוֹבוֹתֶיהָ (ב''י בְּשֵׁם הָרַשְׁבָּ''א סִימָן י''ג):
 באר היטב  (ד) אחות אשתו אסורה. ואם קידש על תנאי ולא נתקיים התנאי הוי כאלו לא קידש ומותרת בקרוביו ב''ש. כתב הב''י הבא על א''א והיא אחות אשתו ומתה אשתו אח''כ. וגם אח''כ מת בעל האשה אם אסורה לו מטעם דנאסרה לבעלה כיון דבלא''ה היתה אסורה לו תמצא בכתבי מהר''ר איסרלן סי' כ''ט. וכתב ד''מ הנדפס מצדו שם דאסורה דכשם שאסורה לבעל כך אסורה לבועל אע''ג דבשעה שהיה בועלה היתה בלא''ה אסורה לו משום אחות אשתו ע''כ. וכ''כ כנה''ג בשם הרדב''ז ח''ב וכן יש לדקדק מדברי התוס' פרק האשה רבה ד''ה אשת גיסו אסורה דקנסינן ליה קנסא וכו' ע''ש לפ''ז יש לומר דזהו פירש הרמ''א סי' י''א דכתב וה''ה אם נאסרה בשבילו לבעלה אסורה לו וק''ל. וכנה''ג העתיק עוד תשובת הרדב''ז ח''ב שכתב שה''ה לחייבי לאוין כגון אשה גרושה שנשאת ובא עליה כהן בעודה א''א ואח''כ מת בעלה אסורה לו עכ''ל. לא הבנתי דבריו דהא גרושה לעולם אסור לכהן:


כז קִדֵּשׁ אִשָּׁה וְהָלְכָה לִמְדִינָה אַחֶרֶת, (ה) וּבָאוּ עֵדִים וְהֵעִידוּ שֶׁמֵּתָה, וְנָשָׂא אֶת אֲחוֹתָהּ וְאַחַר כָּךְ נוֹדַע שֶׁלֹּא מֵתָה, אָסוּר בִּשְׁתֵּיהֶן וּצְרִיכוֹת שְׁתֵּיהֶן גֵּט מִמֶּנּוּ, וְכָל הַדְּרָכִים הַשְּׁנוּיִים בְּפֶרֶק הָאִשָּׁה רַבָּה (יבמות פז, ב) וּבְפֶרֶק הַזּוֹרֵק (גיטין עט, ב) נוֹהֲגִין בָּהֶם. וְאִם מֵתָה אַחַת מֵהֶן, מֻתָּר בַּחֲבֶרְתָּהּ. אֲבָל אִם הָלְכָה אִשְׁתּוֹ הַנְּשׂוּאָה לִמְדִינָה אַחֶרֶת, וּבָאוּ עֵדִים וְהֵעִידוּ שֶׁמֵּתָה, וְנָשָׂא אֲחוֹתָהּ וְאַחַר כָּךְ נוֹדַע שֶׁלֹּא מֵתָה, אֵין אֲחוֹתָהּ צְרִיכָה מִמֶּנּוּ גֵּט וְאִשְׁתּוֹ מֻתֶּרֶת לוֹ וּמֻתָּר בִּקְרוֹבוֹת (ו) שְׁנִיָּה וּשְׁנִיָּה מֻתֶּרֶת בִּקְרוֹבָיו, וְאִם מֵתָה רִאשׁוֹנָה מֻתָּר בַּשְּׁנִיָּה. וְכֵן שְׁאָר הָעֲרָיוֹת שֶׁנְּשָׂאָן בְּחֶזְקַת הֶתֵּר, וְנִמְצְאוּ עֶרְוָה, אֵינָן צְרִיכוֹת גֵּט, שֶׁאֵין קִדּוּשִׁין תּוֹפְסִין בַּעֲרָיוֹת. וְכֵן כָּל זְנוּת שֶׁמְּזָנֶּה עִם הַקְּרוֹבוֹת הַנֶּאֱסָרוֹת עָלָיו מֵחֲמַת אִשְׁתּוֹ, אֵין אוֹסְרִין אִשְׁתּוֹ עָלָיו, וּמֻתָּר בִּקְרוֹבוֹת שְׁנִיָּה (טוּר). וּמִיהוּ, אִם הַקְּרוֹבָה רְגִילָה לָבֹא אֶצְלוֹ עַל יְדֵי אִשְׁתּוֹ, כּוֹפִין אוֹתוֹ (ז) לְגָרֵשׁ אִשְׁתּוֹ (הַגָּהוֹת אַלְפָסִי שָׁם). וּמִפְּנֵי מָה הִצְרִיכוּ אֲחוֹת אֲרוּסָתוֹ גֵּט, שֶׁמָּא יֹאמְרוּ: תְּנַאי הָיָה בָּאֵרוּסִין, וְכַדָּת נָשָׂא אֲחוֹתָהּ; וְהוֹאִיל וְיָצְאָה אֲחוֹתָהּ בְּגֵט, אֲחוֹתָהּ שֶׁהִיא אֲרוּסָתוֹ הָרִאשׁוֹנָה אֲסוּרָה, כְּדֵי שֶׁלֹּא יֹאמְרוּ: נָשָׂא אֲחוֹת גְּרוּשָׁתוֹ. אֲבָל כְּשֶׁהָלְכָה אִשְׁתּוֹ הַנְּשׂוּאָה, אֵין לָחוּשׁ לְכָךְ שֶׁיֹּאמְרוּ תְּנַאי הָיָה לוֹ בַּנִּשּׂוּאִין, דְּאֵין אָדָם עוֹשֶׂה בְּעִילָתוֹ בְּעִילַת זְנוּת, הִלְכָּךְ כֻּלֵּי עָלְמָא יָדְעֵי דְּנִשּׂוּאֵי שְׁנִיָּה אֵינָם כְּלוּם:
 באר היטב  (ה) ובאו עדים. דוק' עדים אבל ע''א אינו נאמן שמתה אשתו שישא אחותה ב''ש. גם אינו נאמן ע''א שמעיד שאשתו מת ורוצה לישא אשה אחרת משום חר''ג עיין ב''ש: (ו) שניה. ר''ל דמותר ליקח בתה. כתב ב''ח ודרישה דוק' אחר מיתת השניה מותר ליקח בתה ולא בחייה כמ''ש סעיף י''ג. וט''ז חולק עליהם דלא דמי להתם. וב''ש הסכים עם הדרישה וב''ח: (ז) לגרש אשתו. ב''ש חולק וכ''כ ט''ז דאין כופין אותו לגרש ע''ש:


כח הָלְכָה אִשְׁתּוֹ וּבַעַל אֲחוֹת אִשְׁתּוֹ לִמְדִינָה אַחֶרֶת, וּבָאוּ וְאָמְרוּ לוֹ: מֵתָה אִשְׁתְּךָ וּבַעַל אֲחוֹתָהּ, וְנָשָׂא אֲחוֹת אִשְׁתּוֹ, וְאַחַר כָּךְ בָּאוּ אִשְׁתּוֹ וְגִיסוֹ, אֲחוֹת אִשְׁתּוֹ צְרִיכָה מִמֶּנּוּ גֵּט, לֹא שְׁנָא נִשֵּׂאת לוֹ עַל פִּי ב' עֵדִים אוֹ עַל פִּי עֵד אֶחָד, וַאֲסוּרָה לְגִיסוֹ, וְאִשְׁתּוֹ אֲסוּרָה עָלָיו, לֹא שְׁנָא הָיְתָה נְשׂוּאָה לוֹ אוֹ אֲרוּסָתוֹ. הגה: וְאִם בָּא בִּזְנוּת עַל אֲחוֹת אִשְׁתּוֹ, וּמֵתָה אִשְׁתּוֹ וְגִיסוֹ אַחַר כֵּן, יֵשׁ אוֹמְרִים דְּאָסוּר לִשָּׂא אַחַר כָּךְ אֲחוֹת אִשְׁתּוֹ, דִּכְשֵׁם שֶׁאֲסוּרָה לַבַּעַל כָּךְ אֲסוּרָה לַבּוֹעֵל, אַף עַל פִּי שֶׁהָיְתָה אֲסוּרָה עָלָיו בְּלָאו הָכִי (פִּסְקֵי מהרא''י סִימָן כ''ח). (וְעַיֵּן לְקַמָּן סִימָן קע''ח): 

כט אָמְרוּ לוֹ: מֵתָה אִשְׁתְּךָ, וְנָשָׂא אֶת אֲחוֹתָהּ וְאַחַר כָּךְ אָמְרוּ לוֹ: קַיֶּמֶת הָיְתָה, וּמֵתָה, הַוָּלָד הָרִאשׁוֹן מַמְזֵר, הָאַחֲרוֹן אֵינוֹ מַמְזֵר: 

ל מִי שֶׁהָיָה לוֹ פִּילֶגֶשׁ וְלֹא הוּעַד שֶׁקִּדְּשָׁהּ, מֻתֶּרֶת בִּקְרוֹבָיו. אֲבָל אִם יֵשׁ עֵדִים שֶׁאָמְרָה הָאִשָּׁה: קִדְּשַׁנִי בִּפְנֵי שְׁנֵי עֵדִים, נֶאֶסְרָה לִקְרוֹבָיו. אֲבָל אִם אָמְרָה: קִדְּשַׁנִי, סְתָם, וְלֹא אָמְרָה: בִּפְנֵי שְׁנֵי עֵדִים, אֵין בְּדִבּוּרָהּ כְּלוּם: 

לא הַמְקַדֵּשׁ אִשָּׁה וְנִתְבַּטְּלוּ הַקִּדּוּשִׁין מִפְּנֵי שֶׁהָיוּ עַל תְּנַאי וְלֹא נִתְקַיֵּם הַתְּנַאי, אוֹ שֶׁקִּדֵּשׁ בִּתּוֹ שֶׁלֹּא מִדַּעְתָּהּ וְנִמְצֵאת בּוֹגֶרֶת, מֻתָּר בִּקְרוֹבוֹתֶיהָ. וְדַוְקָא אִם נִתְבַּטְּלוּ הַקִּדּוּשִׁין בְּלֹא גֵּט, אֲבָל אִם נָתַן גֵּט אָסוּר בְּכָל קְרוֹבוֹתֶיהָ, כְּמוֹ שֶׁנִּתְבָּאֵר: 



סימן טז - אסור כותית ושפחה
ובו ו' סעיפים 
א יִשְׂרָאֵל שֶׁבָּעַל כּוּתִית, דֶּרֶךְ אִשּׁוּת, אוֹ יִשְׂרְאֵלִית שֶׁנִּבְעֲלָה לְגוֹי (דֶּרֶךְ אִשּׁוּת), הֲרֵי אֵלּוּ לוֹקִין מִן הַתּוֹרָה, שֶׁנֶּאֱמַר: ''לֹא תִתְחַתֵּן בָּם'' (דְּבָרִים ז, ג) (א) וְיֵשׁ חוֹלְקִין בָּזֶה (טוּר). אֲבָל הַבָּא עַל הַכּוּתִית דֶּרֶךְ זְנוּת, בְּמִקְרֶה, (ב) חַיָּב עָלֶיהָ מִדְּרַבָּנָן מִשּׁוּם כּוּתִית (ג) וּמִשּׁוּם זוֹנָה וּמַכִּין אוֹתוֹ מַכַּת מַרְדּוּת. וְאִם יִחֲדָה לוֹ בִּזְנוּת, חַיָּב עָלֶיהָ מִדְּרַבָּנָן מִשּׁוּם (ד) נִדָּה, שִׁפְחָה, גּוֹיָה, זוֹנָה. וְאִם הָיָה כֹּהֵן, אֲפִלּוּ בָּא עָלֶיהָ דֶּרֶךְ מִקְרֶה לוֹקֶה מִן הַתּוֹרָה מִשּׁוּם זוֹנָה (וַיִּקְרָא כא, ז):
 באר היטב  (א) ויש חולקין בזה. עיין דרישה ב''ש: (ב) חייב עליה מדרבנן. ואם יש לה בעל איכ' איסור דאוריית' היינו עשה ודבק באשתו תוס' קידושין דף כ''א ע''ב ועיין תוס' דסנהדרין דף נ''ב ע''ב: (ג) ומשום זונה. וברמב''ם לא כתב משום זונה עיין דרישה: (ד) נשג''ז. תוס' בע''ז דף ל''ו ע''ב ד''ה משום נשג''ז כתבו דזונה קאי אכהן אבל דעת הרמב''ם אף לישראל גזר אם ייחדה. ולכהן מדאוריית' אסורה אפי' במקרה ודעת התוס' דאינה זונה מדאוריית' אלא אם זנתה בודאי ועיין ב''ש:


ב הַבָּא עַל הַכּוּתִית, אִם לֹא פָּגְעוּ בּוֹ קַנָּאִים וְלֹא (ה) הִלְקוּהוּ בֵּית דִּין, הֲרֵי עָנְשׁוֹ מְפֹרָשׁ בְּדִבְרֵי קַּבָּלָה שֶׁהוּא בְּכָרֵת, שֶׁנֶּאֱמַר: ''כִּי חִלֵּל יְהוּדָה קֹדֶשׁ ה' אֲשֶׁר אָהֵב וּבָעַל בַּת אֵל נֵכָר, יַכְרֵת ה' לָאִישׁ אֲשֶׁר יַעֲשֶׂנָּה'', וְלֹא יִהְיֶה לוֹ ''עֵר וְעֹנֶה'' (מַלְאָכִי ב, יב) אִם יִשְׂרָאֵל הוּא לֹא יִהְיֶה לוֹ עֵר בַּחֲכָמִים וְלֹא עוֹנֶה בַּתַּלְמִידִים. הגה: וְעָוֹן זֶה יֵשׁ בּוֹ הֶפְסֵד שֶׁאֵין בְּכָל הָעֲרָיוֹת, שֶׁבְּנוֹ הַבָּא מִן הַשִּׁפְחָה וּמִן הַגּוֹיָה אֵינוֹ בְּנוֹ, מַה שֶּׁאֵין כֵּן בִּשְׁאָר עֲרָיוֹת (טוּר בְּשֵׁם הָרַמְבַּ''ם). הַבָּא עַל הַכּוּתִית בְּפַרְהֶסְיָא, שֶׁדִּינוֹ שֶׁקַּנָּאִים פּוֹגְעִים בּוֹ, כְּמוֹ שֶׁיִּתְבָּאֵר בְּחשֶׁן הַמִּשְׁפָּט סִימָן תכ''ה, הוּא בִּכְלַל עֲרָיוֹת, וְדִינוֹ לֵהָרֵג וְלֹא יַעֲבֹר כְּמוֹ בִּשְׁאָר עֲרָיוֹת, (ב''י בְּשֵׁם א''ח בְּשֵׁם הָרַמְבַּ''ן) וּכְמוֹ שֶׁיִּתְבָּאֵר בְּיוֹרֶה דֵּעָה סִימָן קנ''ז:
 באר היטב  (ה) ולא הלקוהו ב''ד. אפילו בעל בצנעא מ''מ כיון דלא קיבל דינו אז עונשו מפורש בקבלה. דרישה ב''ח ב''ש דלא כח''מ:


ג שִׁפְחָה שֶׁהֻטְבְּלָה לְשֵׁם עַבְדּוּת, אֲסוּרָה לְבֶן חוֹרִין. אֶחָד שִׁפְחָתוֹ וְאֶחָד שִׁפְחַת חֲבֵרוֹ. וְהַבָּא עָלֶיהָ, מַכִּין אוֹתוֹ מַכּוֹת (ו) מַרְדּוּת:
 באר היטב  (ו) מכת מרדות. אבל אינו חייב מלקות מדאוריית' דס''ל להרמב''ם דאזהרה לא תהי' קדשה קאי על הבא על פנויה בת ישראל בזנות מש''ה ס''ל הבא על קדשה בת ישראל לוקין מלקות אבל לא קאי על ביאת עבד ושפחה. אבל דעת ת''א ותוס' ורש''י ור''ן איכ' לאו דלא תהיה קדשה בשפחה ועבד עיין ב''ש:


ד הַנִּתְפַּשׂ עִם שִׁפְחָתוֹ, מוֹצִיאִין אוֹתָהּ מִמֶּנּוּ וּמוֹכְרִים אוֹתָהּ וּמְפַזְּרִים דָּמֶיהָ לַעֲנִיֵּי יִשְׂרָאֵל, וּמַלְקִין אוֹתוֹ וּמְגַלְּחִין שְׂעָרוֹ וּמְנַדִּין אוֹתוֹ שְׁלֹשִׁים יוֹם: 

ה נִתְעָרֵב וְלַד יִשְׂרְאֵלִית בִּוְלַד שִׁפְחָה, הֲרֵי שְׁנֵיהֶם סָפֵק. וְכָל אֶחָד מֵהֶם סְפֵק עֶבֶד. וְכוֹפִין בַּעַל הַשִּׁפְחָה וּמְשַׁחְרֵר אֶת שְׁנֵיהֶם. וְאִם הָיָה הַבֵּן הַהוּא בֶּן הָאָדוֹן שֶׁל עֶבֶד, כְּשֶׁיִּגְדְּלוּ יְשַׁחְרְרוּ זֶה אֶת זֶה וְיִהְיוּ מֻתָּרִים לָבֹא בַּקָּהָל: 

ו הָיוּ הַתַּעֲרוֹבוֹת בָּנוֹת, הֲרֵי שְׁתֵּיהֶן סְפֵק (ז) שְׁפָחוֹת. וְהַבָּא עַל כָּל אַחַת מֵהֶן הֲרֵי הַוָּלָד סְפֵק עֶבֶד. וְכֵן אִם נִתְעָרֵב וְלַד כּוּתִית בִּוְלַד יִשְׂרָאֵל, מַטְבִּילִין אֶת שְׁנֵיהֶם לְשֵׁם גֵּרוּת, וְכָל אֶחָד מֵהֶם (ח) סְפֵק גֵּר:
 באר היטב  (ז) ספק שפחות. ואין כופין לאדון לשחררה דאשה אינה מצווה על פו''ר. ואם שתיהן בנותיו כגון שבא על שפחתו וילדה ונתערב עם בתו יש לו בהן זכות מה שיש לאב בבתו. זרע שפחה וזרע עכו''ם אין נקראים זרעו ומותרת בקרוביו מה שאין כן ישראלית שילדה מן העכו''ם נקרא זרעה. בית שמואל: (ח) ספק גר. נ''מ דאסור בממזרת ואם היא נקיבה אסורה לכהן. וכן בזכר בתו פסולה לכהן וכן נ''מ דפסול לחליצה דגר פסול לחליצה. בית שמואל:




סימן יז - התר אשת איש שמת בעלה
(ואומרת גרשתני), ודיני העדות 
(ודין נשאת באסור ובטעות), ובו נ''ח סעיפים 

א אֵשֶׁת אִישׁ בִּכְלַל עֲרָיוֹת הִיא וְאֵין קִדּוּשִׁין (א) תּוֹפְסִין בָּהּ. בַּמֶּה דְּבָרִים אֲמוּרִים, בְּוַדַּאי אֵשֶׁת אִישׁ. אֲבָל אִם הִיא סָפֵק מְקֻדֶּשֶׁת, אוֹ סָפֵק מְגֹרֶשֶׁת, קִדּוּשִׁין תּוֹפְסִין בָּהּ מִסָפֵק וּצְרִיכָה גֵּט מִשְּׁנֵיהֶם. וְהוּא הַדִּין לִפְסוּלֵי גִּטִּין מִדְּרַבָּנָן, שֶׁאִם בָּא אַחֵר וְקִדְּשָׁהּ שֶׁצְּרִיכָה גֵּט מִשְּׁנֵיהֶם, מֵהָרִאשׁוֹן דְּרַבָּנָן וּמֵהַשֵּׁנִי דְּאוֹרָיְתָא:
 באר היטב  (א) תופסין בה. ואפי' גירשה בעלה אח''כ אין קידושין שנתן לה בעודה א''א חיילי וצריך לקדשה קידושין אחרים. הרשב''א סי' אלף קס''ד. אשת אליהו הנביא או ריב''ל מותרת לינשא ונ''מ לדורות אם יזכה א' כמו הם ד''מ בשם מהרא''י. אם מתה אשה א' תחת בעלה מיתה ודאית ושוב חיתה ע''י נביא כמו אליה לבן הצרפית ואלישע לבן השונמית לא פקעה זיקת הבעל מעליה ואינה יכול' להנשא לאחר ויש סעד מעובדא דאשת ר' חנינא בן חכינאי כתובות דף ס''ב ע''ב ודו''ק כנה''ג. אשת צדוקי לדברי הרא''ם ח''א סי' צ''ד היא א''א גמורה והבא עליה חייב משום א''א ה''ה דלא תפסי בה קדושין אם קדשה אחר אפילו ישראל. ולפי דברי הרדב''ז הובאו דבריו במוהר''ר בצלאל אשכנזי סימן ג' ובהרש''ך ח''ג סימן ט''ו אינה א''א ותפסי בה קידושין עיין בכנה''ג:


ב אֵשֶׁת אִישׁ שֶׁפָּשְׁטָה יָדָהּ וְקִבְּלָה קִדּוּשִׁין בִּפְנֵי בַּעְלָהּ, הֲרֵי זוֹ מְקֻדֶּשֶׁת לַשֵּׁנִי. שֶׁהָאִשָּׁה שֶׁאָמְרָה לְבַעְלָהּ בְּפָנָיו: גֵּרַשְׁתַּנִי, נֶאֱמֶנֶת; (ב) חֲזָקָה, אֵין אִשָּׁה מְעִזָּה פָּנֶיהָ (ג) בִּפְנֵי בַּעְלָהּ. הגה: יֵשׁ אוֹמְרִים דַּוְקָא לְעִנְיַן שֶׁקִּדּוּשִׁין תּוֹפְסִין בָּהּ נֶאֱמֶנֶת וּצְרִיכָה גֵּט, אֲבָל אֵינָהּ נֶאֱמֶנֶת לְהִנָּשֵׂא לְאַחֵר (הָרַ''ן פ''ב דִּכְתֻבּוֹת בְּשֵׁם יֵשׁ אוֹמְרִים) אוֹ לִטֹּל כְּתֻבָּתָהּ (הַגָּהוֹת מַיְמוֹנִי פ''ב דְּגֵרוּשִׁין). וְיֵשׁ חוֹלְקִים וּסְבִירָא לְהוּ דִּלְכָל דָּבָר נֶאֱמֶנֶת (רַמְבַּ''ם). וְיֵשׁ אוֹמְרִים עוֹד, דְּבַזְּמַן הַזֶּה דִּנְפִישִׁי (ד) חֻצְפָּא וּפְרִיצוּתָא, אֵינָהּ נֶאֱמֶנֶת אֶלָּא לְחֻמְרָא, דְּאִתְּרַע חֲזָקָה דְּאֵינָהּ מְעִזָּה (ב''י בְּשֵׁם א''ח). אֲבָל אִם קִדְּשָׁהּ אַחֵר שֶׁלֹּא בִּפְנֵי בַּעְלָהּ, אֵין קִדּוּשִׁין (ה) תּוֹפְסִין בָּהּ עַד שֶׁתָּבִיא רְאָיָה שֶׁנִּתְגָּרְשָׁה קֹדֶם שֶׁתְּקַבֵּל הַקִּדּוּשִׁין, שֶׁכָּל שֶׁלֹּא בְּפָנָיו, מְעִזָּה. וְכָתַב הָרֹא''שׁ, דְּכָל שֶׁהוּא בָּעִיר כְּשֶׁנִּתְקַדְּשָׁה לְאַחֵר, מִקְּרֵי בְּפָנָיו. וְיֵשׁ חוֹלְקִין וּסְבִירֵי לְהוּ דְּבָעִינַן בִּפְנֵי בַּעְלָהּ מַמָּשׁ (מַהֲרִי''ק שֹׁרֶשׁ ע''ב וְרִיבָ''שׁ סִימָן קכ''ז). וְהָא דְּאָמְרִינַן דְּאֵין אִשָּׁה מְעִזָּה פָּנֶיהָ בִּפְנֵי בַּעְלָהּ לוֹמַר: גֵּרַשְׁתַּנִי, הָנֵי מִלֵּי הֵיכָא דְּלֵיכָּא דִמְסַיֵּעַ לָהּ, אֲבָל הֵיכָא דְּאִכָּא דִמְסַיֵּעַ לָהּ, (ו) מְעִזָּה וּמְעִזָּה. וְאִם נִשֵּׂאת לְאַחֵר שֶׁלֹּא בִּפְנֵי בַּעְלָהּ, אַף עַל פִּי שֶׁכְּשֶׁבָּא בַּעְלָהּ אוֹמֶרֶת לוֹ בְּפָנָיו: גֵּרַשְׁתַּנִי, אֵינָהּ נֶאֱמֶנֶת, דְּכֵיוָן שֶׁכְּבָר נִשֵּׂאת מְעִזָּה וּמְעִזָּה, שֶׁלֹּא תַּעֲשֶׂה עַצְמָהּ (ז) זוֹנָה. וְיֵשׁ מִי שֶׁאוֹמֵר, שֶׁאֲפִלּוּ לֹא נִשֵּׂאת עֲדַיִן לְאַחֵר, אֶלָּא נִתְקַדְּשָׁה לוֹ שֶׁלֹּא בִּפְנֵי בַּעְלָהּ, וְאַחַר כָּךְ בָּא בַּעְלָהּ וְאוֹמֶרֶת לוֹ בְּפָנָיו: גֵּרַשְׁתַּנִי, אֵינָהּ נֶאֱמֶנֶת. וְיֵשׁ אוֹמְרִים שֶׁאִם הָיְתָה קְטָטָה בֵּינֵיהֶם, אוֹ שֶׁתּוֹבַעַת כְּתֻבָּתָהּ, אֵינָהּ נֶאֱמֶנֶת לוֹמַר: גֵּרַשְׁתַּנִי, אֲפִלּוּ בְּפָנָיו. יֵשׁ אוֹמְרִים דִּבְמָקוֹם שֶׁנֶּאֱמֶנֶת לִנָּשֵׂא גוֹבֵאת גַּם כֵּן (ח) כְּתֻבָּתָהּ (מַהֲרִי''ק שֹׁרֶשׁ ע''ב וְרִיבָ''שׁ סִימָן קכ''ז). וְיֵשׁ אוֹמְרִים דְּאֵינָהּ נֶאֱמֶנֶת לְעִנְיַן (ט) מָמוֹן כְּלָל. (וְנִתְבָּאֵר לְעֵיל)
 באר היטב  (ב) חזקה אין אשה מעיזה פניה. הרמב''ם פי''ב ה''ג כתב כשהבעל אומר לא גרשתיך והיא אומרת גרשתני נאמנת. ואם הבעל אומר גרשתיך והיא מודה לו אינה נאמנת ולא אמרינן בכה''ג אין האשה מעיזה כיון דהוא מסייע. ואם היא התחילה לומר גרשתני ואח''כ מסייע לה ואמר גרשתיך או שהבעל שתק. בח''מ נסתפק בזה וב''ש פסק בפשיטות כאן ובסי' קנ''ב דאינה נאמנת ואינה מגורשת אלא דוק' באומ' לא גרשתיך אבל אם הבעל אומר אח''כ ג''כ גרשתיך או ששתק אינה נאמנת לפ''ז גם אם קבלה קידושין מאחר אינה מקודשת אא''כ באומר לא גרשתיך ע''ש הטעם. ואני תמה ע''ז דלפ''ז למה אוקמי הש''ס בגיטין דף פ''ט ע''ב ואידך כי אתמר דרב המנונא בפניו שלא בפניו מעיז' ומעיז' צ''ל שלא בפניו הא אפי' בפניו נמי משכחת לי' אם מסייע לה או ששתק ולא מכחיש'. גם בגיטין דף ס''ד ע''ב אבל היכא דהבעל מסייע וכו' גם הש''ס בכתובות דף כ''ג ע''ב ומי חציפה כולי האי והאמר רב המנונא אשה שאמרה לבעל' גרשתני וכו' גם הש''ס בנדרים דף נ''א ע''א לא אזלי שפיר לפ''ז ודומיהם רבים עיין ודו''ק. גם נעלמו מעיניהם מ''ש הרמב''ם פרק ששה עשר מה''א דין כ''ו וכ''ז וטור וב''י הביאו בסי' ק'. דמפורש שם בהדי' אם התחלה להעיז לומר גרשתני ואפילו הבעל אומר אח''כ ג''כ גרשתיך דמגורשת ולא חיישינן לגט פסול כסברתי ע''ש. ועיין כנה''ג דף ל''ג ע''ב. ע''כ נ''ל היכא דהיא התחילה להעיז פניה נאמנת אף שמסייע אח''כ או שותק. דהא היא לא ידעה אם יסייע לה בעל או ישתוק והאיך מחית נפשה לספיק' ומעיז פניה. רק אם הוא התחיל לומר גרשתיך אז אף אם היא מסכמת לדבריו אין זה העזה דבתר דבורא דידיה גריר' וק''ל. מה שהקשו האחרונים על מהרי''ו שכתב וצריכה גט משני אם תשאר עם הראשון וכו' ע''ש. כתב כנה''ג שט''ס הוא וצ''ל וצריכה גט משני אם לא תשאר עמו ואם לא ירצה לגרשה שני מקודשת לו וכו' ע''ש גם בפרישה כתב שט''ס הוא ע''ש: (ג) בפני בעלה. ואם התחילה לומר שלא בפני בעלה ואח''כ בא בעלה ואומרת בפניו גרשתני. בד''מ הביא דיעות מחולקים בזה. ובתשובות הרשב''א סי' אלף רנ''ג פסק בפשיטות דנאמנת וכן צ''ל דאל''כ לא מקשה הש''ס מידי בכתובות דף כ''ב ע''ב ומי חציפה כולי האי והאמר רב המנונא וכו' ע''ש. עיין נ''י סי' קנ''ב וכנה''ג דף ק''פ ע''א בסימן קנ''ב בהגהת הטור. קטנה העומדת ברשות אביה לא שייך למימר חזקה אין האשה מעיזה פניה בפני בעלה הרש''ך ח''א סי' קנ''ג. אם המקדש השני הוא כהן דליכ' למימר גרשתני שאם היא גרושה האיך נתקדשה לכהן אין לחוש לקדושי שני הר''א ששון סי' י''ח ועיין בהרש''ך ח''ב סי' קכ''ז וכנה''ג. אם האשה אמרה שמה שנתקדשה לשני הוא משום דלא חששה לקידושי ראשון דקים לה שקדושי ראשון לא היו קידושין כלל ואנו יודעין שקדושי ראשון הם ודאים אין לחוש לקדושי שני אפילו נתקדשה בפני בעלה. הרש''ך ח''ב סי' קכ''ז. והראנ''ח ח''א ס''ס ח'. אם המתקדשת היתה אשתו מקדם של זה המקדש השני וגירשה ונשאה אין לחוש לקדושי שני דליכ' למימר גרשתני שא''כ האיך נתקדשה לזה שנמצ' מחזיר גרושתו מן הנשואין. אשה שנשאת לראובן שהוצי' שטר שקדשה ושמעון הבי' עדים שקדשה והיא טוענת שקדמו קידושי ראובן. אף אם תהיה נאמנת במיגו דגרשתני כיון דהשטר מסייע אינה נאמנת הר''י אדרבי סי' רכ''ז עיין כנה''ג: (ד) דנפישי חוצפה. ב''ח כתב דוק' לכתחיל' אבל בדיעבד אם קידשה אחר לא מפקינן מיניה. וח''מ השיג עליו. ובה''י כ' דבזמן הזה מנהג הפשוט הרב המסדר הגט הוא גונז הגט אחר נתינת הגט תו אינה נאמנת לומר גרשתני דהא אפשר לברר. ובכל אלו הדינין אין חילוק בין אם ידוע בעדים דהיא אשתו ובין אם א''י בעדים אלא שהיה חזקה דהיא אשתו. ובא''ח כתב אם ידוע בעדים דהיא אשתו לא אמרינן חזקה אין האשה מעיזה ורב המנונא איירי באיש ואשה דאתו מעלמ' עיין ב''י וקשי' לי דא''כ לא מקשה הש''ס מידי בכתובות דף כ''ב ע''ב ומי חציפ' כולי האי והאמר רב המנונ' וכו' לפי מה שפירש תוספת שם דסוגי' שם איירי בשהוחזקה שהיא א''א עיין ודו''ק ועיין בספר מגיני שלמה בסוגי' זו. ויש עוד להקשות עליו מיבמות דף קי''ו ע''א דא''כ מה פריך שם וליהימני' מדרב המנונ' וכו'. דהא רב המנונ' איירי באיש ואשתו דאתו מעלמ' ואין עדות ברורה שהיא אשתו הכא מיירי שיש עדות ברורה שהיא אשתו וכנסת הגדולה דף ל''ד ע''א סעיף י''ב הרגיש בקושי' זו עיין שם: (ה) תופסין. והר''ן כתב לחומר' יש לחוש אפי' שלא בפניו: (ו) מעיזה. בטור כתב אפילו ע''א מסייע לה מעיזה עיין בהרא''ש גיטין דף ס''ד דמשמע דע''א מסייע לא מעיזה וע''ל סי' קמ''א סעיף ל''א ועיין ב''ש: (ז) זונה. צריך ליישב דלפ''ז לא מקשה נמי הש''ס מידי בכתובות דף כ''ב ע''ב והאמר רב המנונ'. עיין כנה''ג דף ל''ד ודף ק''פ ע''א ודו''ק: (ח) כתובתה. היינו עיקר כתובתה ולא תוספת ב''ש: (ט) ממון. אבל להנש' לאחר מותרת ח''מ ב''ש:


ג אִשָּׁה שֶׁהָלַךְ בַּעְלָהּ לִמְדִינַת הַיָּם, וְהֵעִידוּ עָלָיו שֶׁמֵּת, (י) (יא) אֲפִלּוּ עֵד אֶחָד, אֲפִלּוּ הָעֵד עֶבֶד אוֹ שִׁפְחָה אוֹ אִשָּׁה (יב) אוֹ קָרוֹב, מֻתֶּרֶת. (יג) וַאֲפִלּוּ עֵד מִפִּי עֵד, אוֹ אִשָּׁה מִפִּי אִשָּׁה אוֹ עֶבֶד אוֹ שִׁפְחָה אוֹ קָרוֹב, כְּשֵׁרִים לְעֵדוּת זוֹ. וּפְסוּלֵי עֵדוּת, אִם פְּסוּלִים מִדְּרַבָּנָן, כְּשֵׁרִים לְעֵדוּת זוֹ. אֲבָל פְּסוּלֵי עֵדוּת (יד) דְּאוֹרָיְתָא, פְּסוּלִים. וְאִם מְסִיחִים לְפִי תֻּמָּם, כְּשֵׁרִים. וְכֵן כּוּתִי (טו) אוֹ יִשְׂרָאֵל מוּמָר לַעֲבוֹדַת אֱלִילִים וּלְכָל הַתּוֹרָה כֻּלָּהּ, אִם הוּא מֵסִיחַ לְפִי תֻּמּוֹ, נֶאֱמָן. הגה: לֹא בָּא עֵד בַּדְּרָכִים הַנִּזְכָּרִים, רַק יוֹצֵא קוֹל הֲבָרָה בָּעִיר, שֶׁמֵּת, אֵין מַשִּׂיאִין אֶת אִשְׁתּוֹ (ת''ה סִי' רכ''ב וּבִתְשׁוּבַת הָרַמְבַּ''ן סִי' פ'):
 באר היטב  (י) אפי' ע''א. עיין מהריב''ל ח''ג סי' פ''ט. ומשפט צדק סי' ס''ג. אם בתחלה כששאלו לו על דבר המת אמר שלא היה יודע ואח''כ העיד שמת ויש מקום לתלות על מה לא רצה להגיד בתחלה מהני עדותו ואם מה שאמר שאינו יודע. לא אמרו בפני ב''ד של ג' אפי' שאין מקום לתלות למה אמר שאינו יודע חוזר ומגיד רשד''ם חא''ה סי' פ''א העיד העד עדותו ובסוף דבריו אמר שיבא כתב מהחכמים אין אומרין שמא לא גמר להעיד ולא רצה שיסמכו על דבריו או שנדון אותו כבא לידון בחזקה ובשטר אלא משיאין האשה ע''פ עדותו מהרי''ק ח''ב חא''ה סי' למ''ד: (יא) אפי' העד עבד. דוק' בידוע שהוא כשר ב''ח ב''ש עין ח''מ: (יב) או קרוב. אפי' בנה או בתה ושפחתה מהאשה עצמה רשד''ם חא''ה סי' רל''ה: (יג) אפי' עד מפי עד. ל''ד עד מפי עד אלא אפילו עד מפי עד ומפי עד אחר אפי' עד ק' כנה''ג בשם תשובת כ''י. בין מת העד הראשון או שקיים א''צ לשלוח אחריו אפי' איתא קמן מהר''י ווייל סי' ט' ורמ''א הביאו בסעיף ח' וכ''כ כנה''ג דף י''ט ע''ב סעיף למ''ד. ואני שדיתי בי' נרגא ע''ל ס''ק כ''ח. אם העד מפי עד אחר ששכח מי הוא העד לא חיישינן לערמה שארית יוסף סי' ל''ב. עד מפי עד מהני בין לקול' כמו כאן בין לחומר' שאומר (מי) [חי] הוא רשד''ם סי' נ''ט. וכנה''ג בשם הרדב''ז והראנ''ח כתב דוק' להתירה ולא לאוסרה ע''ש: (יד) דאוריית'. ר''ל פסולי מחמת עבירה. מי ששלחו אותו בעיר אחרת לחפש אם ימצא איזה עדות להתיר האשה יתנו לו מאה זהובים ואם לא יביא עדות שמספיק להתיר את האשה יתנו לו רק חמשים זהובים בא ואמר ששמע מפי גוי מסל''ת שנהרג אותו יהודי נסתפק מהריב''ל ח''א דף נ''ה ע''ג אם יש לסמוך על עדותו כיון דהוי נוגע ע''ש ועיין משפט צדק ח''א סי' ז' ומקור ברוך סי' כ''ב ומשאת בנימין סי' צ''ח: (טו) או ישראל מומר. מי שאומר כמה פעמים שישתמד אעפ''י שפייסוהו ולא עשה מעשה אפשר להחמיר שהוא פסול מדאוריית' מהריב''ל ס''ג סי' ו' עיין מהריב''ל ח''ב סי' י''ג. ועיין כנה''ג בהגהת ב''י סעיף כ''א:


ד הַכֹּל נֶאֱמָנִים לְהָעִיד לָהּ עֵדוּת זוֹ, (טז) חוּץ מֵחָמֵשׁ נָשִׁים שֶׁחֶזְקָתָן שׂוֹנְאוֹת זוֹ אֶת זוֹ, שֶׁאֵין מְעִידוֹת בְּמִיתַת בַּעְלָהּ, שֶׁמָּא יִתְכַּוְּנוּ לְאָסְרָהּ עָלָיו וַעֲדַיִן הוּא קַיָּם. וְאֵלּוּ הֵן: (יז) חֲמוֹתָהּ, אֲפִלּוּ אֵינָהּ עַתָּה (יח) חֲמוֹתָהּ רַק אֵם יְבָמָהּ (טוּר), וּבַת חֲמוֹתָהּ, וְצָרָתָהּ, וִיבִמְתָּהּ, וּבַת בַּעְלָהּ. וְכֵן הִיא לֹא תָּעִיד לָהֶם (טוּר):
 באר היטב  (טז) חוץ מה' נשים. אפי' מסל''ת לא מהני כנה''ג בשם פוסקים הרבה ועיין בתשובת שער אפרים סי' ק''ה ועיין בתשובת שער אפרים סי' ק''ה ועיין בתשובות שבות יעקב ח''א סי' צ''ט. ובח''ב סי' קט''ו ועיין ב''ש. ואם מת בעל זה ונשאת לאחר. מעידים נשים אלו ואע''פ שהיו שונאים קודם לכן כ''מ בפי''ב מה''ג וברמב''ם פרק ז' מה''ג מבואר דצרתה אינה מביאה לזו הגט אע''ג דצרתה נשואה עכשיו לאחר וע''ל סי' קמ''א סעיף צ''ד. והרב המגיד כתב שם דלמד דינים דשם מדינים דכאן לפ''ז משמע דצרה אינה נאמנת אפילו היא עכשיו נשואה לאחר: (יז) חמותה. כתב בש''ג הזכרים הדומים לאלו הנשים הנזכרים כגון חמיה ובן בעלה נאמנים. מיהו היבם אינו נאמן להעיד להתירה לעצמו אבל כשהיה לאחיו בנים נאמן להתיר אותה לאחרים. ובח''מ כתב אפילו אם היה לו בנים לא היה הורה להתיר ע''ש. גם מסופק בזמן הזה דאין מייבמין אם היבם נאמן להעיד שמת אחיו לחלוץ ליבמה. וב''ש חולק אכל דבריו ע''ש ועיין תשובת צמח צדק סי' פ''ח ובתשובת מהר''י מינץ סי' יו''ד: (יח) חמותה. הטעם אמרו ביבמות דף קי''ד ע''א דמסק' אדעת' דילמ' ימות בעלה ותפול קמי בנה ותהיה כלתה והנה לפי טעם זה אם אינה ראוי להתייבם לבנה מטעם שהיא ערוה או מטעם אחר מעידה לה ודין זה הוא בעיא בגמר' ב''י פסק להקל. וכתב הח''מ אפשר במדינות אלו דאין נוהגין לייבם ולא שייך טעם הנ''ל אפשר לסמוך על דברי ב''י ותעיד לה וב''ש חולק עליו ע''ש ועיין בהרא''ש בקע''ד:


ה כְּבָר אָמַרְנוּ שֶׁהָעֵד שֶׁאָמַר: שָׁמַעְתִּי שֶׁמֵּת פְּלוֹנִי, אֲפִלּוּ שָׁמַע מֵאִשָּׁה שֶׁשָּׁמְעָה מֵעֶבֶד, הֲרֵי זֶה כָּשֵׁר לְעֵדוּת אִשָּׁה וּמַשִּׂיאִין עַל פִּיו. הגה: וַאֲפִלּוּ לֹא אָמַר מִמִּי שָׁמַע, אֶלָּא אָמַר סְתָם שֶׁשָּׁמַע, כָּשֵׁר, וְלֹא חַיְשִׁינָן שֶׁמָּא עֵד הָרִאשׁוֹן (יט) פָּסוּל הָיָה. אֲבָל אִם אָמַר הָעֵד אוֹ הָאִשָּׁה אוֹ הָעֶבֶד: מֵת פְּלוֹנִי, וַאֲנִי רָאִיתִיו שֶׁמֵּת, שׁוֹאֲלִים אוֹתוֹ: הֵיאַךְ רָאִיתָ וּבַמֶּה יָדַעְתָּ. אִם הֵעִיד בְּדָבָר בָּרוּר, נֶאֱמָן. וְאִם הֵעִיד בִּדְבָרִים שֶׁרֻבָּן לְמִיתָה, אֵין מַשִּׂיאִין אֶת אִשְׁתּוֹ, שֶׁאֵין מְעִידִים עַל הָאָדָם שֶׁמֵּת אֶלָּא כְּשֶׁרָאוּהוּ שֶׁמֵּת וַדַּאי וְאֵין בּוֹ סָפֵק. הגה: שָׁמַע קוֹל מְקוֹנְנוֹת שֶׁהִזְכִּירוּהוּ בֵּין הַמֵּתִים וְסָפְדוּ אוֹתוֹ, מַשִּׂיאִין אִשְׁתּוֹ (כ''כ הַמ''מ בְּשֵׁם הַתּוֹסֶפְתָּא). וְלָכֵן יֵשׁ לִמְחוֹת בְּנָשִׁים שֶׁלֹּא לִסְפֹּד אָדָם עַל פִּי אֻמְדָּנוּת הַמּוֹכִיחוֹת שֶׁמֵּת, וְלֹא יַסְפִּידוּ אוֹתוֹ (כ) עַד שֶׁיּוֹדְעִין שֶׁמֵּת. וְכֵן אִשְׁתּוֹ אֲסוּרָה לְהַסְפִּידוֹ אוֹ לִלְבּשׁ (כא) שְׁחֹרִים כָּל זְמַן שֶׁאֵין כָּאן עֵדוּת שֶׁהוּא כָּרָאוּי לְהַשִּׂיאָהּ (סְבָרַת הָרַב וְכ''כ הָרִיבָ''שׁ סִי' תק''ח). וְכֵן אֵין לְשׁוּם בֵּית דִּין לִתֵּן שְׁטַר עֵדוּת לָאִשָּׁה מַה שֶּׁהֵעִידוּ עֵדִים לִפְנֵיהֶם, אִם אֵין בְּאוֹתוֹ עֵדוּת כְּדַאי לְהַתִּירָהּ, אִם לֹא שֶׁכָּתְבוּ בְּפֵרוּשׁ הַטַּעַם שֶׁלֹּא הִתִּירוּ אוֹתָהּ עַל עֵדוּת זוֹ, דְּחַיְשִׁינָן לְקִלְקוּלָא מִבֵּית דִּין שֶׁאֵינָן מֻמְחִים (שָׁם בִּתְשׁוּבַת הָריב''שׁ):
 באר היטב  (יט) פסול הי'. ובש''ג סוף יבמות פסק דשואלין אותו שמא שמע ממי דאינו ראוי להעיד וכתב ב''ש היכ' דאפשר לשאול אותו שואלין וכ''כ ט''ז. ועיין בקע''ד סי' קל''ט קמ''ח: (כ) עד שיודעין שמת. ואם אומרים שהיה בעלה גוסס זה ג' ימים אמרינן בודאי מת הרא''ש ועיין בי''ד סי' של''ט: (כא) שחורים. ויש למחות לבניו שלא יאמרו קדיש אפילו אי ליכ' שאר אבילים ולא לחתום הכ''מ או הי''ד ז''ל שבות יעקב ח''א סי' ק''ב וח''ב סי' קי''ד. והא דבגרושה יכולה להתאבל על בעלה כמ''ש סי' קמ''ה סעיף ט' בהג''ה דשם אין חשש בדבר בה''י:


ו בִּשְׁעַת הַגְּזֵירָה מַתִּירִים נָשִׁים עַל פִּי בַּעֲלֵי תְּשׁוּבָה, הגה: שֶׁמְּעִידִים מַה שֶּׁרָאוּ (כב) בִּשְׁעַת הַשְׁמָד, אַף עַל פִּי שֶׁהֵמִירוּ דָּתָן מִכֹּחַ אֹנֶס (תְּשׁוּבַת הָרֹא''שׁ כְּלָל נ''ד). רֵיקִים הַמֻמָרִים וּפוֹחֲזִים שֶׁחָזְרוּ בִּתְשׁוּבָה, אַךְ לֹא בִּתְשׁוּבָה גְּמוּרָה, אֵין לִסְמֹךְ עַל עֵדוּתָן רַק בִּמְסִיחִין לְפִי (כג) תֻּמָּן (מהר''י בִּכְתָבָיו סִימָן ר''ךְ), אוֹ בְּיָדוּעַ שֶׁהֵעִידוּ בְּלֹא רְמִיָּה וְעִקּוּל (שָׁם סִימָן רכ''ד). וְהַכֹּל לְפִי עִנְיָן הָעֵד וּלְפִי רְאוּת עֵינֵי הַדַּיָּן:
 באר היטב  (כב) בעת צרה. היינו בעת שראו היו מומרים ע''פ אונס ואח''כ היו יכולים להמלט ונשארו שם ואז היו פסולים להעיד כיון דנשארו שם ברצון ואח''כ עשו תשובה והוי תחלה וסוף בכשרות אע''ג דהיו פסולים בינו לבינו. וט''ז מיקל בזה וכתב דוק' רשע גמור בעינן תחלתו וסופו בכשרות אבל מומר באונס אפי' אכל נבילות לתיאבון בשעה שראה ועשה תשובה ומעיד כשר להעיד כ''כ כנה''ג בהגהת ב''י סעיף כ''א וע''ל ס''ק ט''ו ועיין בהר''א ששון סי' נ': (כג) תומן. קראים בזמן הזה דינם כגוי ובמסל''ת בה''י:


ז בָּא אֶחָד וְאָמַר: הֲרַגְתִּיו, תִּנָּשֵׂא, דְּאֵין אָדָם מֵשִׂים עַצְמוֹ רָשָׁע, (כד) וּפַלְגִינָן דִּבּוּרֵהּ. (כה) וְהוּא הַדִּין לְכּוּתִי שֶׁאָמַר מֵסִיחַ לְפִי תֻּמּוֹ: הָרַגְתִּי אֶת פְּלוֹנִי, שֶׁמַּשִּׂיאִין אֶת אִשְׁתּוֹ:
 באר היטב  (כד) ופלגינן דיבוריה. ראובן שהעיד שקרובו הפסול לו הרג את שמעון נקטינן לקול' ותנש' אשת שמעון על פיו מהרא''ש וכנה''ג בהגהת הטור סעיף ל''ז: (כה) וה''ה לעכו''ם. ולא חיישינן שמא אמר כן כדי לאיים משום דאין מוכח דכוונתו לאיים. ולא דמי למ''ש בסעיף י''ד דשם אמר בפירוש כדי לאיים:


ח אִם עֵד אֶחָד אָמַר לָאִשָּׁה בֵּינוֹ לְבֵינָהּ: מֵת בַּעְלֵךְ, אֵינָהּ צְרִיכָה שׁוּב לְעֵדוּתוֹ (כו) אֶלָּא בָּאָה לְבֵית דִּין וְאוֹמֶרֶת: מֵת בַּעְלִי. אֲבָל אִם בָּא הָעֵד שֶׁאָמְרָה (כז) בִּשְׁמוֹ: מֵת, וְאָמַר שֶׁלֹּא אָמַר מֵת, לֹא מְהֵימְנָא. הגה: וְאֵין הַבֵּית דִּין צְרִיכִין לִשְׁלֹחַ אַחֲרָיו, אַף עַל פִּי (כח) שֶׁהוּא בָּעִיר, אֶלָּא סוֹמְכִין אָעֵד מִפִּי עֵד לְכַתְּחִלָּה (תְּשׁוּבַת מהרי''ו סִי' ט'):
 באר היטב  (כו) אלא באה לב''ד. ואם אמרה דהעדים אמרו לה דטבע בים והתירוה הב''ד נאמנת ועיין תשובת צמח צדק סי' ק''ג: (כז) בשמו מת וכו'. כ''כ הרמב''ן והר''ן. הח''מ מסופק אם אמרה בשם עבד ושפחה או עד כשר מעיד בשם עבד או שפחה ובא העבד והשפחה ומכחישה או העד הכשר. אם יכולים להכחיש. ובתשובת שארית יוסף סי' ל''ב והוב' לקמן בקע''ד סי' ש''ה פסק דא''י להכחיש את האשה או העד הכשר ועיין בקע''ד סי' קנ''ט ק''ס רצ''ז. ואם שני עדים אומרים בשם א' א''י זה האחד להכחיש שני עדים. ואם העד הראשון בא ואמר דהגיד לו שקר כתב בח''מ דנאמן כיון דהגדה הראשונ' היה חוץ לב''ד: גם כתב דצריכה האשה לחקור היטב שלא יחזיר הראשון מעדותו וב''ש כתב עליו ודאי כוונתו דרך עצה טובה אבל ע''פ הדין אין חוששין שמא יחזיר הראשון ויאמר שקר העדתי דא''כ איך יתיר עד מפי עד כשהעד הראשון אינו בפנינו. ועיין בקע''ד הסימנים הנ''ל: (כח) שהוא בעיר. אין הדבר הזה מבואר בהדי' בתשובת מהר''י ווייל שממנו מוצי' הרב דין זה דהתם קאי שהעד הראשון היה דר במדינה אחרת ע''ש סי' ט' שכתב בפירוש ואם נפשך לומר לישדר להתם למדינת ברינדבורג ולישיילינהו גופייהו אי דינא הכי וכו' ומ''ש שם ודוחק לומר דכולהו איירי בדליתנהו וכו' ר''ל דליתנהו עוד במדינה אחרת ולא ידענו איה מקומן ע''ש שכל דבריו שם המה שהי' במדינה אחרת. ובמגיד משנה פרק י''ג מה''ג כתב על הרמב''ם שכתב וז''ל כבר הודענו שהעד שאומר שמעתי שמת פלוני אפי' שמע מאשה ששמעה מעבד הרי זה כשר לעדות אשה ומשיאין על פיו אבל אם העד או האשה או העבד אמרו מת פלוני ואני ראיתיו שואלין אותו האיך ראית וכו' וכל זה הובא בש''ע סי' זה סעי' ה'. וכתב עליו המ''מ שם ואעפ''י שכשהוא אומר שמעתי שמת אין אנו יודעין האומר הראשון כיצד היה יודע שמת. אין דנין אפשר משאי אפשר דהכ' כיון דאפשר ודאי שואלין אותו וכו' ע''ש. א''כ כל שהעד הראשון בעיר נמי אפשר הוא ולמה לא נשאל אותו: והרב ב''ש העתיק תשובת מהר''י ווייל שכתב אטו כל המשניות וכל הפוסקים דמתירין ע''פ עד מפי עד איירי כולם בדלית' העד הראשון בעיר הזאת. לא העתיק יפה וכל המוסיף גורע דשם כתב אטו כל המשניות וכו' איירי בדליתנהו. ותו לא. וכבר כתבתי דלפי דבריו שם קאי דליתנהו עוד במדינה אחרת ע''ש. ומ''ש עוד והמעיין בסוגי' יראה דמהר''י ווייל למד דין זה מסוגי' זו ע''ש. צריך להבי' ראיה דאיירי הגמר' אפילו אם התינוקות בעיר עיין ודו''ק וע''ל ס''ק י''ג:


ט עֵד אוֹמֵר: מֵת, וְעֵד אוֹמֵר: נֶהֱרַג, אַף עַל פִּי שֶׁהֵם (כט) מַכְחִישִׁים זֶה אֶת זֶה, הוֹאִיל וְזֶה וָזֶה מוֹדִים שֶׁאֵינוֹ קַיָּם, הֲרֵי זוֹ תִּנָּשֵׂא:
 באר היטב  (כט) מכחישים. שהקשה ב''י על הטור למה כתב דין זה בשם הרא''ש. עיין ח''מ וב''ש ובתשובות צמח צדק סי' נ''ט וכנה''ג בהגהת ב''י סעיף כ''ג. א' אומר שהרוצחים היו תוגרמים וא' אומר שהיו יונים לא הוי הכחשה משפט צדק ח''א סי' ז' ועיין משפטי שמואל סי' פ'. והרשד''ם חא''ה סי' מ''ד. א' אומר שהכוהו על זרועותיו וא' אומר שחקעו חרב בבטנו לא הוי הכחשה משפטי שמואל סי' פ''א. א' אומר במקום פלוני מת וא' אומר שמת במקום פלוני לא הוי הכחשה. מהר''י קארו בתשובתו סי' א' מדיני יבום וחליצה. א' אומר נהרג וא' אומר טבעוהו במים יש לתרץ דבריו דהרגוהו ואח''כ טבעוהו כנה''ג. ועיין במהר''ם מלובלין סי' קל''ג. שתי כיתי עדים הא' אומרת שהיה רושם לנהרג תחת העין וא' אומרת על גבי העין כל דלא מוכח דמעידים על אדם א' אין כאן הכחשה דאפשר דשניהם אומרים אמת והם ב' נהרגים אלו ראו לנהרג הא' ואלו ראו לנהרג הב' משאת בנימין סי' ס''ג:


י שָׁמְעוּ קוֹל שֶׁאוֹמֵר: אִישׁ פְּלוֹנִי מֵת, וְהָלְכוּ וְלֹא מָצְאוּ שָׁם אָדָם, מַשִּׂיאִין אֶת אִשְׁתּוֹ. וְאִם שָׁמְעוּ קוֹל זֶה (ל) בְּשָׂדֶה אוֹ בְּבוֹר אוֹ בְּחֻרְבָה, אֵין מַשִּׂיאִין עַל פִּי אוֹתוֹ קוֹל, דְּחַיְשִׁינָן שֶׁמָּא שֵׁד הוּא, כֵּיוָן שֶׁיָּצָא הַקּוֹל מִמָּקוֹם שֶׁהַשֵּׁדִים מְצוּיִם שָׁם:
 באר היטב  (ל) שד הוא. עיין סי' קמ''א סעיף י''ט ועיין ח''מ ב''ש ועי' ברמב''ם פי''ג מה''ג דין כ''ג שכ' ראו א' עומד מרחוק וכו' משמע דראו מש''ה לא חיישינן שמא שד הוא וכן בפ''ב מה''ג כתב מי שהי' מושלך בבור כו' והוא שידעו אותו. ופי' הגהת מיימוני שידעו אותו שהוא אדם ע''ש לפ''ז נסתרו דבריו של הכ''מ בפרק י''ג ע''ש ועיין מהר''י הלוי סי' י''ג וכנסת הגדולה בהגהת ב''י סעיף כ''ז כ''ט. עגונה אחת שמעידין שראה מרחוק שנהרגו והכירו רק בט''ע דקלא בתשובת שבות יעקב חלק א' סימן ק' מתיר ע''ש:


יא מָצְאוּ כָּתוּב (לא) בִּשְׁטָר: מֵת אִישׁ פְּלוֹנִי בֶּן פְּלוֹנִי, אוֹ נֶהֱרַג, תִּנָּשֵׂא אִשְׁתּוֹ. אֲפִלּוּ אֵינוֹ (לב) מְקֻיָּם. וּלְהָרַמְבַּ''ם צָרִיךְ שֶׁיֵּדְעוּ (לג) שֶׁהוּא כְּתַב יִשְׂרָאֵל. הגה: וְכֵן רָאוּי לְהַחֲמִיר. וַאֲפִלּוּ אִם יוֹדְעִים שֶׁהוּא כְּתַב יִשְׂרָאֵל, אִם יֵשׁ לוֹמַר (לד) שֶׁכָּתַב כֵּן מִשּׁוּם שֶׁיָּצָא קוֹל שֶׁמֵּת, כְּגוֹן שֶׁטָּבַע בְּמַיִם שֶׁאֵין לָהֶם סוֹף וְכַדּוֹמֶה, אֵין מַתִּירִין עַל הַכְּתָב, שֶׁחוֹשְׁשִׁין שֶׁכָּתַב כֵּן מִפְּנֵי הַקּוֹל שֶׁיָּצָא (תה''ד סִימָן ר''מ):
 באר היטב  (לא) מצאו כתוב בשטר מת. אפילו אם כתב בכתב של עכו''ם מהני אם ידוע דישראל כ' ת''ה סי' ר''מ. הר''א ששון סי' ז' ובנימין זאב סי' כ''ח. ואפי' אם כתב להב''ד ששמע מאחר מהני אלא כשכותב לזכרון ואינו כותב למעשה אז לא מקילין בעד מפי עד אבל אם כותב לזכרון מה שראה בעצמו מהני עיין בתשובת מהר''א ששון סימן ז' ובתשובת מהר''ם אלשיך סי' מ''ד. וסי' קי''ח ועי' כנה''ג וב''ש: (לב) ואפילו אינו מקויים. דקי''ל עדים החתומים על השטר הוי כאלו נחקרו עדותן בב''ד וקיום שטרות דרבנן ובעדות אשה הקילו לפיכך צריך להיות עדים חתומים על הכתב. ואם ע''א חתם עליו מהני כן הסכימו רוב הפוסקים עיין כנה''ג בהגהת ב''י סעיף ל''ה ול''ז: מיהו קצת פוסקים דס''ל צריך קיום מיהו קיום ע''א מהני משום דבעלמ' לא מהנ' קיום ע''א משום דהוי כעד מפי עד וכאן בעדות אשה מהני עד מפי עד. וכן הסכימו הר''ם ובעל הח''מ דצריך קיום. מיהו אם בא כתב ממרחקים ואינו מקויים מיקל הח''מ במקום עיגון להתיר כתב הנמצא כתוב בכתב ישראל תלינן ברוב ישראל הכשרים לעדות. גם צריך להיות כתוב פלוני בן פלוני ממקום פלוני עיין ב''ש וכנה''ג בהגהת הטור סעיף מ''ח מ''ט: (לג) שידעו. היינו אפי' שכתב דרך מסל''ת ואם היה מגיד בע''פ הי' מהני מ''מ בכתב לא מהני מש''ה צריך שידעו שהוא כתב ישראל כ''כ המגיד. וב''י בספר בדק הבית כתב עליו אין לו טעם שאם כתבו כתוב בדרך מסל''ת למה יגרע ע''ש אבל בספר מקור ברוך סימן כ''ג כתב דגוי מסיח לפי תומו בכתב לא מהני ועיין בתשובת הח''מ: (לד) שכתב כן. ל''ד שכתב ה''ה אם הגיד בע''פ אמרינן שמא שמע שטבע במים שאל''ס כמ''ש בת''ה סי' ר''מ. ובט''ז מדייק מת''ה אם יצא קול על א' שמת ואח''כ כתב א' שמת אע''פ שאותו קול לא היה בירור מותרת עיין ב''ש מ''מ וכנה''ג בהגהת ב''י סעיף ל''ט:


יב מִי שֶׁנִּשְׁתַּתֵּק וּבָדְקוּ אוֹתוֹ כְּדֶרֶךְ שֶׁבּוֹדְקִין (לה) לְגִטִּין וְנִמְצֵאת דַּעְתּוֹ מְכֻוֶּנֶת, וְכָתַב שֶׁמֵּת (לו) פְּלוֹנִי בֶּן פְּלוֹנִי, סוֹמְכִין עַל כְּתִיבָתוֹ וְתִנָּשֵׂא אִשְׁתּוֹ:
 באר היטב  (לה) לגיטין. לקמן סי' קכ''א: (לו) פב''פ. ה''ה אם בודקין אותו והרכין בראשו ב''ש כנה''ג:


יג זֶה שֶׁאָמַרְנוּ שֶׁעֵד מִפִּי עֵד כָּשֵׁר בְּעֵדוּת אִשָּׁה, בַּמֶּה דְּבָרִים אֲמוּרִים, שֶׁשָּׁמַע מִפִּי בֶּן דַּעַת שֶׁמֵּת פְּלוֹנִי, כְּגוֹן עֶבֶד אוֹ שִׁפְחָה. אֲבָל אִם שָׁמַע מִפִּי שׁוֹטֶה (לז) אוֹ קָטָן, אֵינוֹ מֵעִיד וְאֵין סוֹמְכִין עַל דִּבְרֵיהֶם. שָׁמַע (לח) מֵהַתִּינוֹקוֹת שֶׁאוֹמְרִים: עַכְשָׁו בָּאנוּ מֵהֶסְפֵּד פְּלוֹנִי, כָּךְ וְכָךְ סַפְדָּנִים הָיוּ שָׁם וּפְלוֹנִי (לט) הֶחָכָם וּפְלוֹנִי עָלוּ אַחַר מִטָּתוֹ, כָּךְ וְכָךְ עָשׂוּ בְּמִטָּתוֹ, הֲרֵי זֶה מֵעִיד מִפִּיהֶם עַל פִּי הַדְּבָרִים הָאֵלּוּ וְכַיּוֹצֵא בָּהֶם, וּמַשִּׂיאִין אֶת אִשְׁתּוֹ. הגה: וְדַוְקָא (מ) לְאַלְתַּר, כְּגוֹן שֶׁאוֹמְרִים ''עַכְשָׁו בָּאנוּ מֵהֶסְפֵּד פְּלוֹנִי'' כוּ', אֲבָל אִם אֵינוֹ לְאַלְתַּר, לֹא מְהַנֵּי עֵדוּתָן כְּלָל (א''ז וּמהרי''ו סִי' מ''ה וּפִסְקֵי מהרא''י סִי' ר''ךְ). וַאֲפִלּוּ הִגְדִּילוּ אַחַר כָּךְ, אֵינָן יְכוֹלִין לְהָעִיד מַה שֶּׁרָאוּ בְּקַטְנוּתָן (שָׁם בא''ז):
 באר היטב  (לז) או קטן. דהיינו שאמר מת פלוני ולא אמר שאר דברים מעסקי מיתתו כגון כך וכך ספדנים היו שם לא מהני ואין חילוק אם הם מעידים או עד השומע מהם הרמב''ם וב''י וב''ח. ובפרישה כתב אם אמרו התינוקות מת פלוני מהני אפי' אם אינם מסל''ת אבל אם אמרו הרי אנו באים מקבורתו אין סומכים עליהם עד שיאמרו כך וכך ספדנים וכו'. וכתב ט''ז דוק' בגיטין שהגיע לעונות הפעוטות דמקח וממכר שלו קיים אבל פחות מזה לא מהני אפי' מסל''ת. ואם קטן שהגיע לעונות הפעוטות מספר שהיה אצל הריגה איך ומה היה סיבת הריגה דומה לאומר הרי אנו באים מקבורתו וכך וכך ספדנים וכו' ומשיאין ע''פ עכ''ל ט''ז: (לח) מהתינוקות. בטור משמע אפילו אינם מסל''ת אבל בפסקי מהרא''י כתב דוק' כשהם מסל''ת אז נאמנים: (לט) החכם. ל''ד תרווייהו אלא בחד מנייהו סגי הרא''ש בקונטרס עגונו' דאיתת': (מ) לאלתר. כלומר לאלתר אחר ראיתו מעיד וא''צ שראה המת לאלתר אחר מיתתו אלא לאלתר קאי על ראי' שלו אומר עכשיו באתי מקבורה פסקי מהרא''י וכתב ט''ז הך לאלתר לא קאי על מה שמעיד בפני ב''ד שיצטרך לבא תיכף לפני ב''ד אלא תיכף אחר ביאתו אצל אנשים אומר לפניהם מעשה זה סגי בכך והשומע הולך אח''כ אצל הב''ד אפי' אחר זמן וע' ח''מ ב''ש:


יד כְּבָר אָמַרְנוּ שֶׁהַכּוּתִי שֶׁהֵסִיחַ לְפִי (מא) תֻּמּוֹ מַשִּׂיאִין עַל פִּיו. כֵּיצַד, הָיָה מֵסִיחַ לְפִי תֻּמּוֹ, וְאָמַר: אוֹי לִפְלוֹנִי (מב) שֶׁמֵּת, כַּמָּה הָיָה נָאֶה וְכַמָּה טוֹבָה עָשָׂה עִמִּי אוֹ שֶׁהָיָה מֵסִיחַ וְאוֹמֵר: כְּשֶׁהָיִיתִי בָּא בַּדֶּרֶךְ וְנָפַל פְּלוֹנִי שֶׁהָיָה מְהַלֵּךְ עִמָּנוּ וָמֵת, וְתָמַהְנוּ לְדָבָר זֶה כֵּיצַד מֵת פִּתְאֹם, וְכַיּוֹצֵא בִּדְבָרִים אֵלּוּ שֶׁהֵם מַרְאִים שֶׁאֵין כַּוָּנָתוֹ לְהָעִיד, הֲרֵי זֶה נֶאֱמָן. וְיִשְׂרָאֵל שֶׁשָּׁמַע מִכּוּתִי הַמֵּסִיחַ לְפִי תֻּמּוֹ, מֵעִיד שֶׁשָּׁמַע מִמֶּנּוּ וְתִנָּשֵׂא אִשְׁתּוֹ עַל פִּיו. הגה: וְכֵן אִם אָמַר: פְּלוֹנִי מֵת, בְּמֵסִיחַ לְפִי תֻּמּוֹ, אַף עַל פִּי שֶׁלֹּא אָמַר דְּבָרִים אֲחֵרִים, מִקְּרֵי שַׁפִּיר מַסִּיחַ לְפִי תֻּמּוֹ (רִיבָ''שׁ סִי' שע''ז). (מג) וְיֵשׁ מַחֲמִירִים (ב''י בְּשֵׁם הָרַ''ן). בַּמֶּה דְּבָרִים אֲמוּרִים, בְּשֶׁלֹּא הָיָה שָׁם אֲמַתְלָאָה. אֲבָל אִם הָיָה (מד) אֲמַתְלָאָה בְּשִׂיחַת הַכּוּתִי שֶׁמָּא נִתְכַּוֵּן לְדָבָר אַחֵר, כְּמוֹ שֶׁאָמַר לְאֶחָד: עֲשֵׂה לִי כָּךְ וְכָךְ שֶׁלֹּא אֶהֱרֹג אוֹתְךָ כְּדֶרֶךְ שֶׁהָרַגְתִּי לִפְלוֹנִי, אֵין זֶה מֵסִיחַ לְפִי תֻּמּוֹ, שֶׁכַּוָּנָתוֹ לְהָטִיל אֵימָה עַל זֶה. הגה: וְכֵן בְּמָקוֹם שֶׁיֵּשׁ לָחוּשׁ לְשִׁקְרָא, שֶׁלִּמְּדוּהוּ לוֹמַר כָּךְ, אֵין סוֹמְכִין עָלָיו (ר''י נָתִיב כ''ג). וְכֵן אִם שָׁמַע מֵעַרְכָּאוֹת שֶׁל כּוּתִים שֶׁאָמְרוּ: הֲרַגְנוּ פְּלוֹנִי, אֵינָם נֶאֱמָנִים, שֶׁהֵם מַחֲזִיקִים יְדֵי עַצְמָם בְּכָזָב, וְכֵן כָּל כַּיּוֹצֵא בִּדְבָרִים אֵלּוּ. הגה: וְיֵשׁ אוֹמְרִים דְּכָל עַרְכָּאוֹת אֵינָם נֶאֱמָנִים, אֲפִלּוּ אוֹמְרִים שֶׁנֶּהֱרַג בַּדִּין שֶׁלֹּא עַל יָדָם (טוּר בְּשֵׁם הָרֹא''שׁ). וְכָל זֶה דַּוְקָא בְּעַרְכָּאוֹת, אֲבָל שְׁאָר כּוּתִים (מה) מְסִיחִים לְפִי תֻּמָּם וְאוֹמְרִים שֶׁנִּדּוֹן בְּעַרְכָּאוֹת שֶׁל כּוּתִים, נֶאֱמָנִים (פִּסְקֵי מהרא''י סִי' ל''ד):
 באר היטב  (מא) תומו. אעפ''כ יש לדקדק יפה אם נראה דבר רמאות. וכל שבא לב''ד להעיד אפילו אם הוא מסל''ת לא מהני ואמרינן דכוונתו להעיד וע' כנה''ג בהגהת ב''י סעיף ס''ב. וע' בתשובת הרא''ש כלל ל''ב סי' ה' והבאתי לעיל בסי' ז' ס''ק ח' ודו''ק גוי שאמר לישראל אנה הנחת את חבירך והשיב הישראל בסביבות כפרים אלו נאבד לא ידענ' אם נהרג אם מת והשיב הגוי פלוני הרגו מסל''ת הוי תשובת ב''י סי' א' מדיני גוי מסל''ת. התחיל הגוי להסיח לפי תומו לפני ישראל ובין כך בא ישראל אחר ושאל ופירש הגוי הענין מסל''ת מיקרי רשד''ם חא''ה סי' מ''ג וסי' קס''ה. גוי שמספר ליהודי בתשובת שאלה וליהודי אחר במסל''ת אם אחר שסיפר לראשון בתשובת שאלה סיפר לשני במסל''ת לא הוי מסל''ת מהריב''ל ח''א כלל א' סי' ט'. אם תפסו' לגוי שהו' הרג את היהודי והשיב שהוא לא היה ההורג אלא חבירו מסל''ת הוי מהרח''ש סי' ל''ה. והר''ש הלוי חולק וסובר דלא הוי מסל''ת. ישראל שאמר לגוי הודה כל מה שעשית והגוי אמר הרגתי לפלוני מסל''ת מיקרי תשובת ב''י מדיני גוי מסל''ת. שאלו לגוי מאין באו לך מעות ואמר הרגתי לפלוני ולקחתי מעותיו מסל''ת מיקרי הר''ש הלוי סי' ג'. וע' במהר''ם מלובלין סי' קל''ב דנראה שם דלא הוי מסל''ת. גוי מסל''ת אומר שמת פלוני ואח''כ אומר שקר דברתי ומעיד הישראל ששמע מגוי א' שפלוני מת לא חיישינן שמא מהגוי שהכחיש את עצמו שמע הר''ם אלשיך סי' ק''ה. גוי שלא נתכוין להתיר אלא להעיד ובא לב''ד ואח''כ מסל''ת יש להסתפק אי חשבינן ליה מסל''ת מהריב''ל ח''ג סי' ע''ו. וע' בספר פני משה סי' נ''ג. אם בפעם אחרונה היה מכחיש דבריו הראשונים בדרך ספור ומסל''ת יש להסתפק מהריב''ל ח''א כלל א' סי' ז'. אם ישראל מעיד מפי גוי שמת בעלה של פלונית והגוי מכחישו ואמר להד''ם אין הגוי נאמן. אבל אם גוי מסל''ת שאמר פלוני מת ואח''כ אמר שקר דברתי נאמן שהפה שהתיר אסר ע' כנה''ג חילוקי דיני': (מב) שמת. ואיירי שמזכיר שמו ושם עירו ומכירו ולא איירי באומר סתם זה שיצ' עמי מת דא''כ היה צ''ל קברתיו כמ''ש בסעיף י''ז. וע' כנה''ג בהגהת ב''י סעיף פ''ד: (מג) ויש מחמירים. רוב פוסקים הורו להתיר הריב''ש וכ''פ כנה''ג בהגהת ב''י סעיף פ''ט ע''ש. וב''ח כתב במקום עיגון יש לסמוך על המתירין וכן נ''ל דעל ראית ריב''ש קשה לי היאך מוכח מהכ' דהוי מסל''ת. מדל' מקשה הגמרא ודילמ' כותי אלא ודאי וכו' ע' ב''ש. הא השת' נמי אפי' אי הוי מסל''ת קשה נמי למה לא מקשה ודילמ' כותי הוא ובאופן דלא מהני דהא הרבה אופנים יש דלא מהני אפי' מסל''ת דוק ותשכח. וע' ב''ש ס''ק מ' דהריב''ש בסי' שע''ז כתב דגוי מסל''ת מפי גוי מסל''ת צריך לידע אם גוי הראשון היה ג''כ במסל''ת ומסתמ' לא מהני ע' בח''מ ס''ק ל''ה. וכנה''ג בהגהת ב''י סעיף ק''מ. א''כ לפ''ז אכתי קשה דילמ' כותי היה דשמע מפי כותי אחר וע' ס''ק נ''ו כתבתי ישוב לזה. עכ''ל כיש מחמירין זולת במקום עיגון. וע' כנה''ג בהגהת הטור סעי' נ''ט. דהעלה שם היכ' דאיכ' הוכחא דקושט' קאמר אפי' לא הוי מסל''ת. משיאין על פיו ע''ש. וע' ברמ''א סעיף ט''ו דפסק דוק' בדיעבד. לפ''ז נסתרו דבריו של ב''ש עיין ודו''ק. ואם נכרי מספר לנכרי חבירו לכ''ע א''צ קישור דברים רש''ך ח''ב סי' מ'. אם אמר גוי שהיו באים בספינה וכל האנשים שבתוכו נטבעו וגם פלוני נטבע הוי מסל''ת לכ''ע הר''ם מטראני ח''ב סי' מ''ט וע' כנה''ג דף ל''ז ע''א: (מד) אמתל'. ואם אמר ראוי לשלם לי סחורה זו בטוב כי היה לי אחריות הדרך שנהרג פלוני בדרך זה הוי מסל''ת ולא אמרינן להשביח מקחו היה כוונתו. (מהר''ם מלובלין) [רש''ך] סימן קנ''ג. ואם בעל אכסנאי אמר לא' שאל יצא בלילה שלא יהרג כדרך שנהרג פלוני הוי מסל''ת ולא אמרי' דכוונתו להוצי' את עצמו מן החשד ובתשו' (רש''ך) [מהר''ם מלובלין] מפקפק בזה. ומ''ש בהג''ה במקום שיש לחוש לשקר' צ''ל דאיירי דיש רגלים לדבר דאל''כ אין לחוש לשום חשש. ב''ש. השבאי' אם אמרו שהרגו לפלוני אינם נאמנים שמשקרי' להטיל אימה שיבואו לפדות השבוים משפט צדק ח''א סי' ס''ח. נערי השופט שאמרו ליהודי א' למה אתה הולך ואינך מתיירא כי הנה אנחנו לקחנו סך מסויים בשביל שליונו יהודי א' ואינך מתייר' בל יהרגו אותך כמו שהרגו לפלוני יש לחוש דילמ' למירמי אימת' קאמר כדי שישכירם ללותו משפט צדק ח''א סי' ז'. אמרו בתוך דבריהם וכן אמר פלוני שהרגו לפלוני והלכו ושאלו לאותו פלוני ואמר שהרגוהו אין לחוש דלמרמי אימת' קאמרי מ''צ סי' ז'. וכתב הנה''ג עליו דוק' שאותו פלוני לא שייך בהדייהו ע''ש דף כ''ב ע''א: (מה) מסל''ת וכו'. כ''כ הת''ה והקשה הח''מ ממ''ש בת''ה מי שטבע במים שאל''ס ועכו''ם מסל''ת ואמר שמת פלוני אמרינן מה שמל''ת שמת לא שידע שמת אלא שסבר שמת. כן ה''נ יש לומר שמא שמע מערכאות שנהרג בדין סבר שמת דהוא מאמין להם מש''ה אמר שמת ע''ש וב''ש מתרץ דס''ל דלא דמי חששות אלו זה לזה ע''ש:


טו כּוּתִי שֶׁהִסִיחַ לְפִי תֻּמּוֹ תְּחִלָּה, אַף עַל פִּי שֶׁשָּׁאֲלוּ אוֹתוֹ (מו) אַחַר כָּךְ וּבְדָקוּהוּ עַד שֶׁיְּפָרֵשׁ כָּל הַמְּאֹרָע, הֲרֵי זֶה נֶאֱמָן וּמַשִּׂיאִין עַל פִּיו. הגה: אֲבָל שָׁאֲלוּ אוֹתוֹ (מז) תְּחִלָּה: אַיֵּה (מח) חֲבֵרֵנוּ, וְאָמַר לָהֶם שֶׁמֵּת, אֵין זֶה מִקְּרֵי מֵסִיחַ לְפִי תֻּמּוֹ. וְדַוְקָא שֶׁשָּׁאֲלוּ אוֹתוֹ הַכּוּתִי עַצְמוֹ, אֲבָל שָׁאֲלוּ כּוּתִי (מט) אַחֵר (פִּסְקֵי מהרא''י סִי' קס''א), אוֹ שֶׁחִפְּשׂוּ בְּעִיר אַחַר יְהוּדִי וְיָצָא הַקּוֹל בָּזֶה וּבָא כּוּתִי וּמֵסִיחַ לְפִי תֻּמּוֹ שֶׁמֵּת (תְּשׁוּבַת מוהר''ם הִלְכוֹת נָשִׁים), אַף עַל פִּי שֶׁהָיָה אֵצֶל הַכּוּתִי שֶׁשָּׁאֲלוּ, מִקְּרֵי מֵסִיחַ לְפִי תֻּמּוֹ. הָיוּ מְדַבְּרִים בְּיַחַד מִן הַיְּהוּדִי, וּבָא לָהֶם כּוּתִי וְאָמַר לָהֶם: בַּמָּה אַתֶּם (נ) מְדַבְּרִים, וְאָמְרוּ לוֹ: מִן הַיְּהוּדִי אִם הוּא חַי אוֹ מֵת, וְהִגִּיד לָהֶם שֶׁהוּא מֵת, לֹא מִקְּרֵי מֵסִיחַ לְפִי תֻּמּוֹ (בִּתְשׁוּבַת הָרִיבָ''שׁ). הָיָה (נא) סָפֵק אִם מֵסִיחַ לְפִי תֻּמּוֹ אוֹ לֹא, אֵין מַשִּׂיאִין אִשְׁתּוֹ, דִּסְפֵיקָא דְּאוֹרָיְתָא לְחֻמְרָא. וְכֵן בְּכָל מָקוֹם דְּאִיכָּא פְּלֻגְתָּא (נב) בְּדִינִין אֵלּוּ אַזְלִינָן לְחֻמְרָא (ג''ז שָׁם). יֵשׁ אוֹמְרִים הָא דְּאָמְרִינָן דְּאִם שָׁאֲלוּ אֶת הַכּוּתִי תְּחִלָּה לֹא מִקְּרֵי מֵסִיחַ לְפִי תֻּמּוֹ, הַיְנוּ דַּוְקָא אִם שׁוֹאֲלוֹ יִשְׂרָאֵל; אֲבָל אִם שׁוֹאֲלִים כּוּתִים אוֹתוֹ וּמַגִּיד, מִקְּרֵי מֵסִיחַ לְפִי תֻּמּוֹ, וּבִלְבַד שֶׁשָּׁאֲלוּ אוֹתוֹ שֶׁלֹּא בִּפְנֵי (נג) יִשְׂרָאֵל (ת''ה סִי' רל''ט). וְאִם שָׁאֲלוֹ יִשְׂרָאֵל, וְהַכּוּתִי הִגִּיד שֶׁמֵּת וְהִגִּיד אֻמְדָּנוֹת (נד) הַמּוֹכִיחוֹת, אַף עַל פִּי שֶׁאֵינוֹ מִקְּרֵי מֵסִיחַ לְפִי תֻּמּוֹ וַאֲסוּרָה לִנָּשֵׂא, מִכָּל מָקוֹם אִם עָבְרָה וְנִשֵּׂאת עַל פִּי חָכָם שֶׁהִתִּירָהּ, לֹא תֵּצֵא, אִם יֵשׁ רְאָיוֹת וְאֻמְדָּנוֹת שֶׁמֵּת (פִּסְקֵי מהרא''י סִי' קל''ט):
 באר היטב  (מו) אח''כ. אם יהודי א' שאל לכותי איה פלוני והשיב מת וזמן רב אח''ז הגיד הכותי מסל''ת שמת פלוני אינו נאמן וע' ב''ש ובח''מ ובמהריב''ל ח''ג סי' ע''ז וע''ל ס''ק ק''א: (מז) תחלה. דוק' בשאלה ברורה כגון איה חברינו אבל אם ישראל לא שאל לגוי אלא בדברו עמו בעסק אחר הזכיר את פלוני בתוך דבריו בחזקת שהו' חי והגוי הודיעו שפלוני מת או נהרג מסל''ת מיקרי כנה''ג בשם תשובת כ''י. אם העכו''ם סיפר לו הגזילה ושאל לעכו''ם על היהודים ואמר שנהרגו הוי מסל''ת כי מה שהתחיל לספר מהגזילה הוי התחלה תשובת מ''ב סי' ק''ה. שאלו לגוי חי מזה באת והשיב על ענין מיתת היהודי מסל''ת מיקרי רשד''ם סי' ר''ד ראובן שאל לגוי ממיתת שמעון ובא לוי והגיד הגוי ללוי ממיתת שמעון יש להסתפ' אי נפיק ממסל''ת ע''י שאלת ראובן. אמר יהודי א' מת ואח''כ שאלוהו מי הוא זה ואמר פלוני מסל''ת הוי. הראנ''ח ח''א סי' כ' מהריב''ל ח''ג סי' ב'. גוי שנשאל מה נעשה מספינה פלונית ומשיב שנשברה והיו שם ג' יהודים פלוני ופלוני ופלוני. מהר''ר בצלאל סי' כ''א והר''ם אלשיך סי' קי''א והר''א ששון סי' ס' התירו נשותיהם של אלו. וכ''מ ממשפטי שמואל סי' כ''ז דכתב שם דאפי' נשאל הגוי אם השאלה אינה מענין היתר האשה מסל''ת מיקרי ע''ש ומ''ש כנה''ג דף כ' ע''ב: (מח) איה חברינו. אפי' לא הניחו את חבירו חולה מ''מ כל ששאלו איה לא הוי מסל''ת. אם נזכר אשה אחת לפני עכו''ם ואמר שמת בעלה לא הוי מסל''ת. ואם שאל על עיר א' שהיתה במצור ואמר פלוני מעיר הזאת מת הוי מסל''ת ב''ש בשם מהר''ם מלובלין סי' ק''ל: (מט) אחר. פי' ח''מ וט''ז שעכו''ם זה לא היה שם באותו מעמד כששאל אבל אם היה באותו מעמד אע''ג דלא שאל לאותו עכו''ם הוי כאלו שאל אותו לפ''ז צ''ל מ''ש אעפ''י שהיה אצל העכו''ם היינו שהיה אח''כ אצלו ולא בעת השאלה וע' ב''י מ''ש בשם מורו הרב הגדול ה''ר יעקב בי רב בא' שזימן ישמעאלים וכו' דמבואר שם אם ישראל שאל לישראל ועכו''ם היה באותו מעמד והשיב שמת הוי מסל''ת ע''ש. ולפי דברי הח''מ וט''ז הנ''ל צריך לחלק בין אם שאל לעכו''ם א' ועכו''ם שני היה באותו מעמד הוי כאלו שאל אותו אבל אם שאל ישראל לישראל אע''ג דהעכו''ם המשיב היה באותו מעמד לא הוי כאלו שאל לאותו עכו''ם ב''ש. ודוחק הוא עיין נ''י וע' מהרח''ש בקע''ד דף י''ד ע''ב בד''ה אמנם וכו'. גם בתשובת עבודת הגרשוני סי' פ''ו חולק על הח''מ וכתב דאין לחלק ע''ש וצ''ע למעשה: (נ) מדברים. ואם אמר לישראל לא שמעת כלום מיהודי זה ואמר לא ואמר הוא שנהרג עיין בב''י דהסכים דהוו מסל''ת ב''ש ועיין משפטי שמואל סי' ע''ח. גוי ששאל היכן פלוני והשיבו לו מי הוא זה פלוני ואמר הוא פלוני שהיה לו סימן זה דע באמת שהרגוהו מסל''ת הוי הר''ם מטראני ח''א סי' שכ''ז ועיין בח''ב סי' מ''ט. גוי שאמר למה קרוביו אינם חוקרים על פלוני שנהרג במקום פלוני הוי מסל''ת מהראד''ב סי' ל''ח: (נא) היה ספק אם מסל''ת. וה''ה נמי כשיש ספק אם היהודי דיבר תחלה או הגוי דיש להחמיר הר''א ששון סי' י''ג. כתב כנה''ג לכאורה נראה מ''ש להריב''ש דכל שיש להסתפ' בסיפורו אם הוא נשאל או לא הוי ספיק' דאוריית' לחומר' הוא דוק' בספק א' אבל בס''ס תלינן לקול' אבל באמת אינו דבעגונ' דאיתת' לית לן להקל מטעם ס''ס דכול' חדא ספיק' היא ע''ש בהגהת ב''י סעיף י''ו דף ל''ו ע''ב. וכן נ''ל דאל''כ מה הוכחתו של הריב''ש אם אומר פלוני מת במסל''ת בלא קישור דברים דמהני מדלא מקשה הגמר' ודילמ' כותי וכו' כמ''ש לעיל ס''ק מ''ג. דילמ' ספיק' הוי אי הוי מסל''ת. ומש''ה לא מקשה הגמר' ודילמ' כותי משום דאז הוי ס''ס. חדא דילמ' לא הוי כותי ועוד דילמ' הוי מסל''ת. ואפשר דחסרון ידיעה לא נכנס בכלל ספק כמבואר בי''ד: (נב) בדינין. עיין תשובת מ''ב סי' מ''ד וסי' ק''ה כתב בשם ר''א מזרחי סי' ל''ו דס''ל בפלוגת' אזלינן לקול'. ובח''מ השיב עליו ומפרש דברי מהר''ם בע''א וכן הוא בתשובת אמונת שמואל. ובט''ז הבי' תשובת מהר''ם מטראני סימן קע''ח שכתב ג''כ לקול' וכן פסק ט''ז: (נג) ישראל. אבל אם שאלו אותו בפני ישראל לא הוי מסל''ת. ונראה פשוט דכ''ש אם שאלו אותו בשם ישראל אף שלא בפני ישראל דכל שהכותי יודע שיש תועלת לישראל בהגדתו אין זה מסל''ת ח''מ ע''ש ולכאורה דבריו שבכאן סותרים למ''ש בס''ק למ''ד ד''ה אעפ''י שהיה אצל הכותי וכו' עיין ודו''ק וע' ס''ק מ''ח מש''ש: (נד) המוכיחות. ל''ד הגיד ה''ה אם יש בלא''ה ראיות ואומדנות שמת ואפי' אין כאן עדות כלל כל שהתירה חכם ונשאת על פיו ואיכ' כאן אומדנ' דמוכח לא תצא ח''מ. ועי' תשובת מ''ב סי' ס''ח דלפעמים מתירין אפילו לכתחלה אם מוכח שאומר אמת כגון רוצח שהודה בלא עינוי שרצח לזה מוכח דאמר אמת דאל''כ למה יתחייב את עצמו בחנם בשלמ' מה שאמר בעת העינוי י''ל מחמת יסורים אומר כן. וכ''כ הר''ם מלובלין סי' ק''י. ומהריב''ל ח''א סי' נ''ח חולק דאינו נאמן דאיכ' למיחש שמא מחמת אימת יסורים בחר מות מחיים וכ''כ מהרש''ך ח''א סי' כ''ו וברשד''ם חא''ה סי' קס''ה ובהראנ''ח חא''ה סי' ע''ה. ואפילו לדעת המקילין דוק' שלא נתנו לו יסורין אבל נתנו לו יסורין ועי''ז הודה לד''ה אינו נאמן. נתנו לו יסורין שיודה מה שעשה והו' הודה שהרג לפלוני אפי' הודה אחר היסורין נאמן תשובת ב''י סי' ח' מדיני גוי מסל''ת. נתנו לו יסורין ולא הודה ואח''כ הודה בלא יסורין אפילו מהריב''ל מודה שהו' נאמן משפט צדק ח''ב סי' מ''ג. היו מייסרין אותו והודה שאחרים הרגוהו אינו נאמן משפטי צרק ח''ב סי' ס''ג. אפי' הודה ע''י יסורים אם הרוצחים הם שנים וכיוונו דבריהם זה עם זה נאמנין תשובת ב''י סי' ח' מדיני גוי מסל''ת. נתפס על דבר ברור שחייב מיתה והגיד מיתת פלוני ליכ' למיחש דמחמת אימת הנגישות והיסורין אמר מה שאמר והוי מסל''ת תשובת ב''י סי' ח' מדיני גוי מסל''ת. הרש''ך ח''א סי' כ''ו רשד''ם חא''ה סי' קס''ה כנה''ג דף ל''ז ע''ב. כתב הט''ז אם יש ספק אם אמר העכו''ם מסל''ת או ע''י שאלה ויש אומדנות מוכיחות יש לנו לילך לקול' ואמרינן שהיה מסל''ת אפילו לכתחילה ב''ש:


טז כּוּתִי מֵסִיחַ לְפִי תֻּמּוֹ מִפִּי כּוּתִי מֵסִיחַ לְפִי תֻּמּוֹ, מַשִּׂיאִין עַל פִּיו. הגה: וַאֲפִלּוּ לֹא הֵעִיד (נה) בְּפֵרוּשׁ שֶׁהַכּוּתִי הָרִאשׁוֹן הֵסִיחַ לְפִי תֻּמּוֹ, אַזְלִינָן מִסְּפֵיקָא לְקֻלָּא וְאָמְרִינָן דְּוַדַּאי מֵסִיחַ לְפִי תֻּמּוֹ (מַהֲרִי''ק שֹׁרֶשׁ קכ''א). (נו) וְיֵשׁ חוֹלְקִין בָּזֶה (תְּשׁוּבַת הָרַ''ן):
 באר היטב  (נה) בפירוש וכו'. מיהו אם הישראל אומר ששמע מכותי צ''ל דכותי הא' היה מסל''ת משום דדרך ישראל הוא דשואל על ישראל חבירו עיין תשובת מ''ב סי' מ''ג. ובט''ז כתב אפילו בישראל מהני. כתב בח''מ אם עכו''ם מעיד מסל''ת מפי ישראל שהעיד ע''פ שאלה צריך ישוב אם מהני כיון דכותי אמר מפי ישראל דכוונתו היה להעיד גם הוא מתכוין להעיד ע''ש. אם מתוך שיחת הגוי השני נראה שהראשון היה מסל''ת לכ''ע מודים דמהני עדותו הר''ם מטראני ח''ב סי' ק''ד. אפילו שאל הגוי האחרון לראשון למה עשית ככה. ובתשובה השיב שהרג ליהודי פלוני הוי מסל''ת משפט צדק ח''ב סי' ס''ג. כתב מהריב''ל ח''ב סי' י''ב עד מפי עד ששמע מגוי ולא ידענו אם הראשון היה מסל''ת אם אפשר למיקם עלה דמילת' כגון דאית' קמן או ידענו היכן הוא אפילו בעיר אחרת אין מתירין את האשה עד שנחקור מהעד ואם א''א למיקם עלה דמילת' תלינן להקל ובריב''ש סי' שע''ז לא כ''כ עיין כנה''ג בהגהת ב''י סעיף ק''מ ודף ל''ז ול''ח. וע''ל ס''ק מ''ג מש''ש: (נו) חולקין בזה. הוא דעת הר''ן. והדיעה ראשונה הוא דעת ת''ה סי' רל''ט ובפסקיו סי' רכ''ג ומה שנרשם מהרי''ק לדיעה א' הוא ט''ס וצ''ל ת''ה. ועיין ב''י שכתב שלא כדברי הריב''ש שאסר. משמע דריב''ש אוסר מגוי פי גוי אפי' אם ידענו דגוי הראשון היה ג''כ במל''ת עיין כנה''ג בהגהת ב''י סעיף קל''ה סעיף ק''מ בגוי מסל''ת חדוש הוא והבו דלא לוסיף עלה ע''ש. א''כ לפ''ז קשה לי על הוכחתו דלא מקשה הגמר' ודילמ' כותי הוי ש''מ דהוי מסל''ת אפי' בלא קישור דברים הא אכתי קשה דילמ' כותי הוי דשמע מכותי אחר ולדידי' לא מהני ע''ל ס''ק מ''ג ומצאתי בכנה''ג בשם תשובה א' כ''י שכתב אפי' לדעת הריב''ש כ''ז שלא פירש הגוי ששמע מאחר תלינן לקול' ונא' שהוא בעצמו ראה ע''ש בהגהת ב''י סעי' קנ''ז דף ל''ח ע''א עיין ודו''ק ולק''מ:


יז יָצָא כּוּתִי וְיִשְׂרָאֵל מֵעִמָּנוּ לְמָקוֹם אַחֵר, וּבָא הַכּוּתִי וְאָמַר: אִישׁ שֶׁיָּצָא (נז) מִכָּאן עִמִּי מֵת, מַשִּׂיאִין אֶת אִשְׁתּוֹ אַף עַל פִּי שֶׁאֵין הַכּוּתִי יוֹדֵעַ אוֹתוֹ הָאִישׁ. וְיֵשׁ אוֹמְרִים שֶׁצָּרִיךְ שֶׁיֹּאמַר: קְבַרְתִּיו. הגה: וְדַוְקָא בִּכְהַאי גַּוְנָא שֶׁאֵינוֹ מַזְכִּיר שֵׁם הַמֵּת, וְאֵינוֹ (נח) מַכִּירוֹ. אֲבָל אִם מַכִּירוֹ, לֹא בָּעִינָן קְבַרְתִּיו, בְּמֵסִיחַ לְפִי תֻּמּוֹ (הַמ''מ לְדַעַת הָרַמְבַּ''ם וְכ''כ מהרא''י בִּפְסָקָיו סִי' רכ''ג וּב''י בְּשֵׁם תְּשׁוּבַת הָרַ''ן וְהָרִיבָ''שׁ). וְכֵן פָּשַׁט הַמִּנְהָג. אֲפִלּוּ בְּמָקוֹם דְּיֵשׁ אוֹמְרִים דְּבָעִינָן קְבַרְתִּיו, לָאו דַּוְקָא קְבַרְתִּיו, אֶלָּא כָּל שֶׁאוֹמֵר דָּבָר שֶׁמַּשְׁמָעוּתוּ שֶׁוַּדַּאי מֵת, וְלֹא אָמַר בִּדְדָמֵי, מְהַנֵּי (ב''י בְּשֵׁם תשו' הָרַ''ן וְהָרִיבָ''שׁ). וְכֵן אִם יָצְאוּ י' בְּנֵי אָדָם כְּאֶחָד מִמָּקוֹם לְמָקוֹם וְהֵם אֲסוּרִים (נט) בְּקוֹלָר אוֹ נוֹשְׂאִים גְּמַלִּים וְכַיּוֹצֵא בִּדְבָרִים אֵלּוּ, וְהֵסִיחַ הַכּוּתִי לְפִי תֻּמּוֹ וְאָמַר שֶׁעֲשָׂרָה אֲנָשִׁים שֶׁיָּצְאוּ מִמָּקוֹם פְּלוֹנִי לְמָקוֹם פְּלוֹנִי וְהֵם נוֹשְׂאִים כָּךְ וְכָךְ, מֵתוּ כֻּלָּם, מַשִּׂיאִים נְשׁוֹתֵיהֶם. וְיֵשׁ אוֹמְרִים שֶׁצָּרִיךְ שֶׁיֹּאמַר: קְבַרְנוּם:
 באר היטב  (נז) מכאן וכו'. לדעת הר''ן שהוב' דבריו בסעיף י''ד בהג''ה. גם כאן צריך שיאמר קישור דברים ח''מ ב''ש דלא כב''ח. ל''ד יהודי שיצא עמנו מת אלא אפי' בא גוי אחד ואמר יהודי שיצא עם פלוני מת משיאין את אשתו תשובת ב''י סי' י''א מדיני גוי מסל''ת. אעפ''י שמדברי הרמב''ם נראה דבעינן שיאמר איש שיצא עמי מכאן מת ואם לא אמר שיצא מכאן אלא אמר איש שיצא עמי מת אמרינן שמא אותו יהודי שיצ' עמו מכאן הלך לדרכו ונתלווה עמו אדם אחר ומת מ''מ הרא''ש וכמה רבנים כתבו דלא חיישינן שמא נתלווה אחד עמו בדרך וכל שאנו יודעין שיצא עמו יהודי משיאין את אשתו עיין כנה''ג בהגהת הטור סעיף קל''ו דף כ''ב ע''א. וט''ז לא פסק כן. אין חילוק בין כשאומר הגוי יהודי מעיר פלוני לאומר שיצ' מעיר פלוני משפטי שמואל סי' כ''א. אפי' לדברי הרא''ש בתרי חששא לא חיישינן דהיינו שהלך זה ונתלווה אחר. אבל בחששא א' שהלך זה לבד חיישינן הרא''ש בתשובה סי' למ''ד וכ''ח: (נח) מכירו. יש בזה ד' שיטות. לדעת הריטב''א דוק' אם הכותי מכניס את עצמו להכריז פלוני מת אז בודאי מת וא''צ לומר קברתיו. ולרעת הר''ן והמגיד והריב''ש אם מכירו לא בעינן קברתיו. ולדעת הר''י מיגא''ש דוק' כשהכותי היה שם בעת מיתתו או הריגתו חיישינן שיאמר בדדמי וצ''ל קברתיו. ולדעת תשובת מהרא''ם ח''א סי' ל''ו יש לחלק אם יצא עמו (או) [אז] סבר שמת כיון שנפרד ממנו ואומר בדדמי עיין ב''י. עיין תשובת מהר''ם מלובלין סי' ו' ורש''ך סי' ז' וכנה''ג בהגהת הטור דף כ''ב ע''ב. וכשהגוי אומר הרגתי לפלוני א''צ לקברתיו. הטמינם בזבל הוי כקברתיו. ראובן הכותב לשמעון שלוי כתב בכתבו שנקבר פלו' הוי כמו קברתיו. ל''ד קברתיו אלא אפי' טלטלתיו. עיין כנה''ג דף כ''ב וכ''ג הרבה חילוקי דינים מזה והביא שם פוסקים הרבה דס''ל דא''צ לומר קברתיו דלא כהרמב''ם ועיין כנה''ג דף ל''ט: (נט) בקולר. כ''כ הרמב''ם משמע אם אינם אסורים בקולר חיישינן שמא הנהו אזלי לעלמ' משום דלא אמר שיצאו עמי אלא הם הלכו בעצמם מש''ה חיישינן שמא אזלי לעלמ' ומזה נשמע דמנין לא הוי סימן. וכ''פ ט''ז מנין ומקום לא הוי סי' ואם מכוון מקום ממש הוי סימן דומי' דנקב בצד אות פלונית ט''ז. וח''מ מדייק מרש''י דס''ל מנין הוי סימן מדפירש קולר חבורה ועיין בקע''ד סי' רע''ג. וכתב ובתשובת מ''ב סי' מ''ד אם כותי מכיר א' מהם ומעיד שנהרגו כל החבורה אמרינן מסתמ' אותו חבורה היה ב''ש:


יח בָּא אֶחָד וְאָמַר לָנוּ: אָמְרוּ בֵּית דִּין אוֹ אֲנָשִׁים: כְּשֶׁתֵּלֵךְ לְמָקוֹם פְּלוֹנִי, אֱמֹר לָהֶם שֶׁמֵּת יִצְחָק בֶּן מִיכָאֵל, וּבָא הַשָּׁלִיחַ וְאָמַר לָנוּ, וְהַשָּׁלִיחַ אֵינוֹ יוֹדֵעַ מִי הוּא, הוֹאִיל וְאָנוּ יוֹדְעִים פְּלוֹנִי הַיָּדוּעַ בְּשֵׁם זֶה, הֲרֵי אִשְׁתּוֹ מֻתֶּרֶת, וְאֵין אוֹמְרִים שֶׁמָּא יִצְחָק בֶּן מִיכָאֵל אַחֵר הוּא שֶׁמֵּת. וְהוּא שֶׁלֹּא הֻחְזְקוּ (ס) שָׁם ב' יִצְחָק בֶּן מִיכָאֵל, אוֹ כְּשֶׁהֻחְזְקוּ שְׁנַיִם וְיָדוּעַ שֶׁאֶחָד קַיָּם. הגה: וְיֵשׁ אוֹמְרִים דְּכָל זֶה דַּוְקָא שֶׁהִזְכִּיר הָעֵד שֵׁם (סא) עִירוֹ, אֲבָל אִם לֹא הִזְכִּיר שֵׁם עִירוֹ, אַף עַל פִּי שֶׁיּוֹדְעִין שֶׁנֶּאֱבַד אֶחָד, לֹא מְהַנֵּי אַף עַל פִּי שֶׁהִזְכִּיר שְׁמוֹ (תְּשׁוּבַת הָרִיבָ''שׁ וּתְשׁוּבַת הָרַ''ן וּמַהֲרִי''ק שֹׁרֶשׁ קפ''ד). וְיֵשׁ מְקִלִּין. וְיֵשׁ אוֹמְרִים דִּבְמָקוֹם שֶׁמַּזְכִּיר שְׁמוֹ לְבַד, בָּעִינָן שֶׁיַּזְכִּיר עִירוֹ. אֲבָל אִם מַזְכִּיר שְׁמוֹ וְשֵׁם (סב) אָבִיו, לֹא בָּעִינָן שֶׁיַּזְכִּיר שֵׁם עִירוֹ (הָרֹא''שׁ כְּלָל נ''א וְכ''כ מַהֲרִי''ק שֹׁרֶשׁ קע''ה). וּבְמָקוֹם שֶׁיֵּשׁ אֻמְדָּנוֹת וְהוֹכָחוֹת שֶׁזֶּה הוּא, יֵשׁ לְהָקֵל וְלִסְמֹךְ אַמַּאן דְּאָמַר דְּלֹא בָּעִינָן שֶׁיַּזְכִּיר שֵׁם עִירוֹ (מַהֲרִי''ק שֹׁרֶשׁ קפ''ד וּתְשׁוּבַת הָרֹא''שׁ):
 באר היטב  (ס) שם כו'. ר''ל באותו עיר עיין ב''ש ובהרא''ם סי' ה'. ובמהר''ם מלובלין סי' ז' אפי' בהוחזק אם אמר גוי ליהודי פלוני שהיה הולך עמך לכפרים אם לא היה הולך עמו רק זה מתירין את אשתו מהריב''ל ח''א כלל א' סימן ו': (סא) עירו. עיין ח''מ וב''ש. וה''ה אם אמר היהודי ראובן מת הוי כאלו אמר ראובן מעירי מת מדאמר היהודי מהרשד''ם סימן נ''ג. גוי שאל ליהודי אנה תלך והשיב היהודי לעיר והכוונה לעיר פלוני שכן דרך בני הכפרים הסמוכים לעיר אומר לעיר סתם ואמר הגוי שהרגו ליהודי שהי' מוכר ברחוב העיר וכו' הוי כמזכיר שם עירו רשד''ם סימן נ''ג. וגדולה מזה כ' הראנ''ח בח''א סימן כ' שאם שאל המסל''ת לשואל אתה הוא מעיר פלונית והשיב אין ואמר הגוי הרגו לפלוני הרי הוא כמזכיר שם עירו. הזכרת שם עירו מבלי שיזכירו שמו ושם אביו עדיפא מהזכרת שמו ושם אביו בלא שיזכיר שם עירו משפטי שמואל סימן פ''א. ראובן שנהרג והיו מבקשים אותו ובא גוי מסל''ת ואמר מצאתי ההרוג הזה שאתם מבקשים הוי כמזכיר שמו הר''ם אלשיך סי' ת''ה. חתן פלוני הוי כמזכיר שמו ושם אביו וה''ה משרת פלוני הרא''ש בתשובה סי' ת' וסי' מ''ד. פלוני בעל פלונית או פלוני אח פלוני הוי כמזכיר שמו ושם אביו. אפי' המעיד מעיד בעיר עצמה שממנה ההרוג צריך שיזכיר שם עירו מהריב''ל ח''א סי' ה' בתשובת שארית יוסף סי' ל''א מחלק עד הראשון לעד השני שמעיד ששמע יש להקל יותר אפילו לא הזכיר העיר וכן הוא לדעת הר''ם אלשיך סי' מ''ד וקי''ח. ומהר''י מטרצאי ח''ב סי' למ''ד. אבל מהריב''ל ח''ב סי' ט''ו והראנ''ח ח''א סי' כ''ז מחמירין עיין כנה''ג. שם מדינה לא מהני. כתב בד''מ להני פוסקים דס''ל דצריך להזכיר שם העיר אם לא הזכיר אפילו לא שכיח שיירא ולא הוחזק אסורה לפ''ז בסעי' י''א צ''ל דהזכיר שם העיר עיין ב''ש: (סב) אביו. אעפ''י שהיה המת כהן א''צ להזכירו בשם כהן הר''י הלוי סי' י''ג. כתב הח''מ דוקא כשיש רגלים לדבר דזהו כגון דידע דפלוני הלך לאותו מקום וזה מת סמוך לעיר זו. וכתב מהרשד''ם סי' ל''ה להלכה סמכינן אם אמר שמו ושם אביו אפי' לא הזכיר שם העיר. ועיין כנסת הגדולה כי האריך:


יט יִשְׂרָאֵל שֶׁאָמַר: מֵת אִישׁ יְהוּדִי עִמָּנוּ בְּמָקוֹם פְּלוֹנִי, כָּךְ וְכָךְ צוּרָתוֹ וְכָךְ הָיוּ (סג) סִימָנָיו, אֵין אוֹמְרִים בְּאֹמֶד הַדַּעַת: פְּלוֹנִי הוּא, עַד שֶׁיָּעִיד הָעֵד שֶׁהוּא פְּלוֹנִי וְיַכִּיר שְׁמוֹ וְשֵׁם עִירוֹ. אֲבָל אִם אָמַר: אֶחָד יָצָא (סד) עִמָּנוּ מֵעִיר פְּלוֹנִי וָמֵת, מְחַפְּשִׂין בְּאוֹתָהּ (סה) הָעִיר, אִם לֹא יָצָא מִשָּׁם אֶלָּא הוּא, תִּנָּשֵׂא אִשְׁתּוֹ. הגה: וְהוּא הַדִּין בְּכּוּתִי הַמֵּשִׂיחַ לְפִי תֻּמּוֹ (ד''ע וְכֵן מַשְׁמָע בִּתְשׁוּבַת רַמְבַּ''ם שֶׁהֵבִיא הַב''י):
 באר היטב  (סג) סימניו. היינו סימנים שאינן מובהקים ביותר: (סד) עמנו. משמע אפי' אינו מזכיר שמו כלל מכל מקום כשידוע שלא יצא שום אדם אלא זה מותרת ונראה דהכל לפי הענין אם העיר משומר דאי אפשר לצאת בלי ידיעה וידוע דלא יצא שום אדם אלא זה מותרת אבל אם אפשר לצאת בלי ידיעה אסורה אלא אם כן מעידים שיצא אחד מתושבי העיר הזאת אז מחפשים אם אינו חסר שום אדם אלא זה מותרת. בית שמואל: (סה) העיר. עיין כנה''ג:


כ מִי שֶׁהָיָה מְעַרְעֵר עַל אִשָּׁה לוֹמַר שֶׁהִיא זְקוּקָה לְיָבָם, וְאַחַר כָּךְ הוּא בְּעַצְמוֹ הֵעִיד בִּפְנֵי בֵּית דִּין שֶׁשָּׁמַע שֶׁמֵּת זֶה זְמַן רַב, סוֹמְכִין עָלָיו כֵּיוָן שֶׁהַדְּבָרִים הָרִאשׁוֹנִים לֹא הָיוּ בִּפְנֵי בֵּית דִּין: 

כא אֵין בּוֹדְקִין עֵדֵי (סו) נָשִׁים בִּדְרִישָׁה וַחֲקִירָה, וַאֲפִלּוּ אִם הֻכְחֲשׁוּ (סז) בִּבְדִיקָה, כְּשֵׁרִים. וְאָסוּר לִדְרשׁ וְלַחֲקֹר הַרְבֵּה (תְּשׁוּבַת הָרַמְבַּ''ם), אִם לֹא בְּמָקוֹם שֶׁיֵּשׁ לָחוּשׁ לְעָרְמָה אָז צָרִיךְ דְּרִישָׁה וַחֲקִירָה (מהרי''ו סִימָן ק''נ):
 באר היטב  (סו) נשים. ואם העד בפנינו שואלים איך ראה ואיך יודע כמ''ש לעיל. ולאסור אשה על בעלה צריך דרישה וחקירה עיין ב''ש: (סז) בבדיקה. אבל אם הוכחשו בחקירות בטילה דלא עדיף מד''מ ב''ש דלא כב''ח:


כב כְּשֶׁמִּסְתַּכְּלִין בְּצוּרָתוֹ כְּדֵי לְהַכִּירוֹ כְּדֵי לְהָעִיד עָלָיו, בּוֹדְקִין אוֹתוֹ וְרוֹאִין אוֹתוֹ אֲפִלּוּ בַּלַּיְלָה לְאוֹר הַנֵּר אוֹ לְאוֹר הַלְּבָנָה: 

כג רָאוּ אֶחָד עוֹמֵד מֵרָחוֹק וְאָמַר שֶׁהוּא (סח) פְּלוֹנִי בֶּן פְּלוֹנִי, אוֹ פְּלוֹנִי מִמָּקוֹם פְּלוֹנִי, וַהֲרֵי נְשָׁכוֹ נָחָשׁ וַהֲרֵי הוּא מֵת, וְהָלְכוּ וּמְצָאוּהוּ שֶׁנִּשְׁתַּנָּה וְלֹא הִכִּירוּהוּ, הֲרֵי אֵלּוּ מַשִּׂיאִין אֶת אִשְׁתּוֹ:
 באר היטב  (סח) שהוא פלוני בן פלוני ממקום פלוני. כ''ה גירסת הטור אפילו להפוסקים דס''ל אם מזכיר שם אביו א''צ להזכיר שם העיר מ''מ הכא דנשתנה הצורה צריך להזכיר שם אביו ושם עירו עיין ב''ש:


כד מְצָאוּהוּ הָרוּג אוֹ מֵת, אִם פַּדַּחְתּוֹ וְחָטְמוֹ וּפַרְצוּף (סט) פָּנָיו קַיָּמִים, וְהִכִּירוּהוּ (ע) בָּהֶם שֶׁהוּא פְּלוֹנִי, מְעִידִין עָלָיו. וְאִם נִטַּל אֶחָד מֵאֵלּוּ, אַף עַל פִּי שֶׁיֵּשׁ לָהֶם סִימָנִים מֻבְהָקִים בְּיוֹתֵר בְּכֵלָיו, אֵינָם כְּלוּם דְחַיְשִׁינָן (עא) לִשְׁאֵלָה. וַאֲפִלּוּ הָיוּ לָהֶם סִימָנִים בְּגוּפוֹ, וַאֲפִלּוּ (עב) שׁוּמָא, אֵין (עג) מְעִידִין עָלָיו. אֲבָל הָיוּ לָהֶם בְּגוּפוֹ סִימָנִים (עד) מֻבְהָקִים בְּיוֹתֵר, מְעִידִים עָלָיו. הגה: כְּגוֹן שֶׁהָיָה לוֹ יָתֵר אוֹ חָסֵר אוֹ שִׁנּוּי בְּאֶחָד מֵאֵיבָרָיו. אֲבָל קָטָן אוֹ אָרֹךְ אוֹ חִוֵּר וְסֻמָּק, לֹא הָוֵי סִימָן מֻבְהָק (תשו' הָרֹא''שׁ כְּלָל נ''א). וַאֲפִלּוּ ק' (עה) סִימָנִים שֶׁאֵינָן מֻבְהָקִים אֵינָם כְּלוּם, וַאֲפִלּוּ לְהִצְטָרֵף לִשְׁאָר אֻמְדָּנוּת הַמּוֹכִיחוֹת אֵינוֹ כְּלוּם (פִּסְקֵי מהר''י סִימָן קס''א וְרכ''ד). גַּבְשׁוּשִׁית גְּדוֹלָה עַל חָטְמוֹ, אוֹ שֶׁחָטְמוֹ עֲקוּמָה הַרְבֵּה אוֹ כַּדּוֹמֶה לָזֶה, הָוֵי סִימָן מֻבְהָק. אֲבָל מְעַט עֲקוּמָה, לֹא (שָׁם סִימָן רל''ד). וְהוּא הַדִּין לְרֹשֶׁם (עו) שֶׁבְּגוּפוֹ אוֹ בְּאֶחָד מֵאֵיבָרָיו. אֲבָל שִׁנַּיִם (עז) גְּדוֹלִים, אַף עַל פִּי שֶׁגְּדוֹלִים הַרְבֵּה, לֹא הָוֵי סִימָן מֻבְהָק (סִימָן קס''א בְּפִסְקֵי מהרא''י). וְכָל סִימָן הַמְהַנֵּי בְּיִשְׂרָאֵל הַמֵּעִיד, הוּא הַדִּין בְּכּוּתִי (עח) הַמֵּסִיחַ לְפִי תֻּמּוֹ (בִּתְשׁוּבַת מוהר''ם בְּהל' נָשִׁים וּמַהֲרַ''ם פַּדָּוואָה סִימָן ב' ול''ו):
 באר היטב  (סט) פניו. הם הלחיים. ואין משגיחין לא על העינים ולא על הפה ב''י בשם הרמ''ה: (ע) בהם. וכאן לכ''ע די ט''ע בלא סימנים עיין ב''ש: (עא) לשאלה. עיין כנה''ג דף מ''ג ע''א מסעי' ש''נ. ציצית שעליו עדיף מטבעת כיס וארנקי ולא חיישינן לשאלה מהר''י מטראני חלק ב' סימן ל''ה. קמיע לא חיישינן לשאלה מהרי''ט חלק א' סימן קל''ט. אם אין מנהג המקום ללבוש אותו מלבוש אלא הוא לא חיישינן לשאלה הראנ''ח חלק א' סימן ע''ה. היה לו נזם באזנו הביא הראנ''ח חלק א' סי' נ''א תשובת מוהרר''א דס''ל דלא חיישינן לשאלה אבל הוא חולק עליו וסביר' ליה דחיישינן לשאלה: היה מוליך פקדון הוי סימן מובהק דבפקדון לא חיישינן שיתנו לאחר דאין אדם רוצה שיהא פקדונו ביד אחר תשובת ב''י סי' ז' מדיני גוי מסל''ת. הא דחיישינן לשאלה דוק' חפץ אחד או שנים שאינו צריך להם ויוכל להיות בלא אותם כלים או שיש להם כלים אחרים בבית אבל מי שיצא מביתו במלבושים שעליו לא היה משאילן הוא לאחרים וישאר הוא ערטילאי מהרי''ט ח''ב סי' ל''ה וכ''כ הר''ם פדוואה סי' ל''ו דאם הכירו במלבושיו שהיה לבוש קודם הטביעה כשהיה אתו בספינה לא חיישינן לשאלה. וכתב כנה''ג זה י''ד שנה בא מעשה לידינו בכיוצ' בזה. והיה רוצה חכם א' להתיר באמרו דאפילו ללישנ' דחיישינן לשאלה לא איתרמי שהשאיל כליו לאחרים והו' נשאר ערום ועריה כסברת הר''ם פדוואה ומהרי''ט ואני חלקתי עליו דלישנ' דחיישינן לשאלה משמע דאין חילוק אם יש לו ב' בגדים ומשאיל הא' והו' נשאר עם הב' או אפילו שאין לו אלא מלבוש א' חיישינן לשאלה והו' קנה אחרים או שהחליפם ע''ש דף מ''ג. וארנקי וטבעת בתשובת ב''י סי' ו' מדיני גוי מסל''ת פסק דחיישינן לשאלה. וכנה''ג כתב עליו אני בתשובה פלפלתי הרבה והעליתי דטבעת כיס וארנקי לכ''ע לא חיישינן לשאלה. וכ''פ מהרח''ש סי' נ''ב ובספר פני משה סי' ט'. כתב מהרח''ש סי' נ''ב אפילו לדעת תשובת ב''י היינו בחותם דעלמ' אבל בחותם שכתב שמו וכינויו שאין דרך האנשים לעשות להם חותם בשם אחרים לא חיישינן שמא שמו וכינויו כך כיון דלא הוחזק ע''ש. ועל פסק המחבר ש''ע שפסק בכליו לא מהני אפי' סימן מובהק דחיישינן לשאלה. ובגוף צריך סימן מובהק. צריך יישוב אגמ' דיבמות דף ק''כ ע''א ותוס' שם עיין ודו''ק ועיין ב''ש: (עב) שומא. כלל זה נקוט בידך ארוך וגוץ וכיוצ' בזה הם סימנים גרועות לא מהני אפילו בצירוף כמה סימנים ואם נשאת בסימנים אלו תצא. וסימנים אמצעים הם נקראים סימנים מובהקים. ותלי' בזה אם סימנים דאוריית' מהני סימנים כאלו ואם סימנים דרבנן לא מהני סימנים כאלו. ולהמסקנ' ס''ל סימנים דרבנן. ואם נשאת בסימנים אמצעים לא תצא. רי''ו בשם הרמ''ה. ושומא הוא סי' אמצעי מ''ב סי' ס''ג וב''ח בק''א ב''ש: (עג) מעידין עליו. הרד''ך פסק אם פרט וצמצם המקום ואמר על אבר פלוני במקום פלוני הוי סימן מובהק. והרשד''ם סי' נ''ב בתשובת מ''ב סי' ס''ג חולקים עליו: כתב הב''י בשם הרד''ך אם יש לו רושם באצבעו מחמת איזה חולי ונשאר אצבעו עקום איתת' שרי' דעקמימות באצבע ורושם בצדו או עליו הוי סימן מובהק. וכתב ע''ז דא''צ לומר באיזה אצבע אלא אפילו אם אמר סתם באצבע הוי סי' מובהק. וצלקת כתב בתשובת מ''ב דלא הוי ס''מ. וט''ז כתב אם אמר סתם דיש לו צלקת לא הוי סימן אבל אם יודע את מקומה בצמצום היינו באותו אבר סמך לראש האבר או בסופו או באמצע הוי סימן כמו נקב בצד אות פלוני. ואם העד מעיד על צלקת ורושם בצמצום מקום ואינו יודע תחת איזה עין לא מהני אע''ג דכתב במ''ב סי' ס''ג בא' שהיה לו נקב מפולש בשן א' וא''י באיזה שן הוי ס''מ דהנקב בעצמו הוא דבר חידוש מאוד וא''צ לומר המקום. ובמ''ב מדמה הך דכאן להך דשן ואינו נכון עכ''ל ט''ז: (עד) מובהקים. סימנים מובהקים הוא שלא ימצא רק א' מאלף והוא דבר זר ומופלג נקב מפולש בשן הוי ס''מ. וכן צוואר עקום מ''ב ומהר''ם מלובלין סי' קכ''ח. ומנין שאמר כך וכך נפשות היו הוי ס''מ. ודוק' שאמר שהלכו בדרך זה תשובת מהריב''ל ומהרא''ם סי' ע''ז ולעיל ס''ק נ''ט כתבתי דהרמב''ם ס''ל דמנין לא הוי ס''מ שערות שפתיו גדולות לא הוי ס''מ הר''י אדרבי סי' רע''א. עינו א' זולפת לא הוי ס''מ הרא''ש בתשובה סי' מ''ח. שבור אינו ס''מ מקור ברוך סי' י''ב. בעל קומה ובעל תואר וקוצותיו תלתלים לא הוי ס''מ מהר''י ווייל סי' ע''ב. ועיין במהר''ם גלאנטי סי' ס''ה. צולע על ירכו לא הוי ס''מ מהרי''ק שורש קע''ו. והר''ם מלובלין סי' נ''ו. רגליו עקומות והפוכות לא הוי ס''מ מהר''ם מלובלין סי' נ''ז. היה בעין כמו עדשה הוי ס''מ הר''ם פדוואה סי' כ'. היו צפרני אצבעותיו מקולקלים הוי ס''מ הר''ם פדוואה סי' כ''ב. רושם הבא ע''י שומא שנעקרה השומא ממקום מושבה ונעשה שם במקומה הרושם לא הוי ס''מ מ''ב סי' ס''ג וע''ש סי' ס''ה. אמצע שפתו העליונה מוגבהת עד שהיתה שינו העליונה נראית אפילו בהיות פיו סתומה ס''מ הוא הרא''ם ת''א סי' ע''ו ועיין מהריב''ל ח''א סי' ח' ומ''ב סי' ס''ג. פיו עקומה מחמת חולי ס''מ הוי מקור ברוך סי' כ''ג: (עה) מאה סימנים. בתשובת מ''ב סי' ס''ג כתב דוק' סימנים גרועים לא מהני הצירוף אבל סימנים אמצעים מצטרפין דע''י הצירוף נעשה סימן מובהק ביותר וכ''פ ט''ז. אבל בתשובת הרא''ש פסק דאפילו בסימנים אמצעים לא מצטרפי ועיין כנה''ג בהגהת ב''י סעיף שע''א דף מ''ד ע''א. בפסקי מהרא''י סי' קס''א מביא דעה א' דמצטרפין סימני כליו לשאר אומדנות. אבל הוא חולק עליו דלא מצטרפין. וכתב משפטי שמואל סי' פ''א וכדאי הרב האומר דמצטרפין לסמוך עליו בשעת הדחק וכ''ד הח''מ ס''ק מ''ג. אם יש סימנים בגופו ובכליו יחד מצטרפין מהר''י ווייל סי' ק''ן בשם מהר''ן מאיגר' שמצא כתוב בשם ספר מתת ע''ש. מהר''ם מטראני ח''א ס''ס קי''ג והראנ''ח ח''א סי' ע''ה. אבל בעל ת''ה במכתביו סי' קס''א נטה להחמיר בצירוף סימני הגוף עם סימני כליו גם מהריב''ל ח''א כלל א' סימן ח' והרשב''ם סימן נ''ב והר''מ אדרבי סימן רע''ב ובמשפטי צדק ח''ב סי' ס''ו הסכימו דסימני כלים עם סימני הגוף לא מצטרפי. וכנה''ג בהגהת ב''י סימן שע''ה דף מ''ד ע''א הביא פוסקים הרבה דס''ל דלא מצטרפי ומסיים ובתשובה צדדתי לומר בסימנים אמצעים בגופו ובכליו לכ''ע מצטרפין וכ''פ בספר פני משה סי' ט''ו. ועיין בתשובת חכם צבי שאלה קל''ד: (עו) שבגופו. בלבוש כתב רושם הוי ס''מ. ובמ''ב כתב רושם לא הוי ס''מ. וכתב ט''ז שני הפירושים אמת וה''ק וה''ה רושם לא הוי ס''מ אבל אם מצמצם המקום הוי ס''מ. וכן אם נאמר ה''ה רושם לא הוי ס''מ ה''פ אם אינו מצמצם המקום לא הוי ס''מ. ועדיף משומא כי רושם וצלקת אינם עשוים להשתנות ואין מצוי בבן גילו וראוי לסמוך ע''ז עכ''ל ועי' תשובת חוט השני סי' ע''ד: (עז) גדולים. בפסקי מהרא''י כ''כ על שיניים באמצע השורה של לחי העליון משמע בשיניים אחרים גדולים מה שאינו בנמצ' לרוב העולם הוי ס''מ ב''ש וח''מ: (עח) המסל''ת. בת''ה סימן רל''ט הבי' דברי א''ז דס''ל דאין מסל''ת נאמן רק כשאומר מת או נהרג משום דלא צריך ט''ע. אבל מצאתי פלוני הרוג עם סימנים היכ' דאיכ' למיחש דילמ' אחר הוא וצריך ט''ע וכל ט''ע צריך עיון וטביעת עין זה דמסל''ת שאין דעתו להעיד אלא שאומר ממיל' לא סמכינן עליה דבשלמ' ישראל שמתכוין להעיד איכ' למימר נתן בו ט''ע בכוונה אבל מסל''ת אינו דעתו להתיר אינו נותן לב ע''ז ואפילו ע''י ס''מ אפשר לא מהני אם היה מכירו בחייו דאפשר אינו מדקדק יפה וכשראה סימנים הדומים לאותו סימנים סבר בודאי הוא האיש שהכיר סימנים. ובתשובת מהר''ם פדוואה פסק אפילו אם מעיד ע''י ט''ע מהני וכ''פ מהרמ''מ סי' ל''ט וכתב שכן פשט הוראה בישראל. וכ''פ בתשובת רש''ך ח''א סי' קפ''ג. וכ''פ מהריב''ל וכ''כ כנה''ג בהגהת ב''י סעיף שפ''ב דף מ''ד ע''א וע''ב. ואם עדים אמרו שמענו מעידים שאמרו שהיה להם סימנים בזה הרוג יש לחוש שמא סימנים גרועים היו כי לשון בני אדם אף סימנים גרועים נמי נקרא סימנים ב''ש: וכנה''ג כתב בתשובה כתבתי אפילו למאן דמחמיר דבעד מפי עד לא תלינן שהכיר בסימנים היינו הוזכר בדברי העד האחרון במה הכירו הראשון ולכך אין אנו תולין שהכירו ע''י סימנים אבל כשמזכיר בפירוש שהכירו בסימנים אלא שאינו יודע באיזה סימנים הכירו אם בסימנים מובהקים או בסימנים שאינם מובהקים פשיטא דבעד מפי עד תלינן שהכירו בסימנים מובהקים ע''ש דף מ''ג ע''א וכ''כ בדף כ''ח ע''א ומבי' שם פוסקים הרבה דבעד מפי עד תולין להקל ע''ש:


כה כָּתַב רַבֵּנוּ תָּם, דְּהָא דְּאֵין מְעִידִין עָלָיו אֶלָּא אִם כֵּן פַּדַּחְתּוֹ וְחָטְמוֹ וּפַרְצוּף פָּנָיו קַיָּמִים, דַּוְקָא כְּשֶׁאֵין שָׁם אֶלָּא הָרֹאשׁ, אֲבָל אִם כָּל גּוּפוֹ (עט) שָׁלֵם, אֲפִלּוּ אֵין שָׁם פַּרְצוּף וּפַדַּחַת וְחֹטֶם, יְכוֹלִין לְהַכִּירוֹ בִּטְבִיעוּת עַיִן. וְחָלְקוּ עָלָיו (פ) הָאַחֲרוֹנִים:
 באר היטב  (עט) שלם. היינו שאינו חסר אבר או קצת אבר אבל אם נפצע באחד מאבריו אפי' חסר קצת בשר מעידין עליו תשובת ב''י סי' ו' מדיני גוי מסל''ת. והרח''ש בקע''ד מגמגם בזה. נמצ' חסר אבר אפילו שמצ' האבר סמוך לו אפילו נמצאת ראשו חתוכה סמוכה לו לא מיקרי גופו שלם תשובת ב''י סי' הנ''ל. ומהרח''ש סי' הנ''ל כתב לדידי צ''ע וכנה''ג דף כ''ז ע''א הסכים עם הרח''ש ע''ש: (פ) האחרונים. בח''מ מדייק מדל' סתם בהדי' דלא כר''ת משמע קצת דלא נדחו דבריו לגמרי ומצרפין דעת ר''ת לשאר אומדנות והוכחות. ובתשובת מהרשד''ם סי' נ''ו צידד דעת ר''ת להתיר אם נמצ' הרוג ונתפח וא''י אם הוא תוך ג''י כמ''ש בסמוך. ולדעת הטור והנ''י מהני לדעת ר''ת ט''ע בלא סימנים כלל. אבל תוס' ורא''ש משמע דצריך להיות סימנים עם ט''ע והיינו סימנים שאינם מובהקים ועיין בדרישה וב''ח. והמחבר כתב ט''ע בלא סימנים נמי מהני לטעמו אזיל שכתב בתשו' דיש להגיה בהרא''ש ונ''ל ע''י ט''ע או ע''י סימנים ואצ''ל שניהם יחדיו וכן הוא דעת ב''ש. ובדרישה לא כ''כ ע''ש:


כו אֵין מְעִידִין עָלָיו, אֶלָּא אִם כֵּן מְצָאוּהוּ תּוֹךְ שְׁלשָׁה יָמִים אַחַר הֲרֵגָתוֹ אוֹ אַחַר מִיתָתוֹ, אֲבָל אַחַר (פא) שְׁלשָׁה אֵין מְעִידִין עָלָיו, מִפְּנֵי שֶׁפַּרְצוּף פָּנָיו מִשְׁתַּנֶּה. בַּמֶּה דְּבָרִים אֲמוּרִים, בִּזְמַן שֶׁהוּא בַּיַּבָּשָׁה. אֲבָל אִם טָבַע בַּמַּיִם וְהִשְׁלִיכוּהוּ הַמַּיִם לַיַּבָּשָׁה, אֲפִלּוּ אַחַר כַּמָּה יָמִים, אִם הִכִּירוּהוּ מְעִידִין עָלָיו, שֶׁאֵינוֹ מִשְׁתַּנֶּה בַּמַּיִם אֶלָּא אַחַר זְמַן (פב) מְרֻבֶּה. וְהוּא שֶׁיִּרְאוּהוּ מִיָּד כְּשֶׁהֶעֱלוּהוּ מִן הַמַּיִם, וְגַם שֶׁלֹּא יִהְיֶה בּוֹ (פג) מַכָּה, אֲבָל אִם שָׁהָה אַחַר (פד) שֶׁהֻשְׁלַךְ מִן הַמַּיִם, אֵין מְעִידִין עָלָיו, אֲפִלּוּ תּוֹךְ ג' (ב''י בְּשֵׁם הָרַמְבַּ''ן וְהָרַשְׁבָּ''א). וְכֵן אִם הָיָה בּוֹ (פה) מַכָּה, אֵין מְעִידִין עָלָיו, לְפִי שֶׁהַמַּיִם מְקַלְקְלִים הַמַּכָּה וְנוֹפֵחַ וּמִשְׁתַּנֶּה. הגה: סָפֵק אִם נִשְׁתַּהָה אוֹ (פו) לֹא, אָזְלִינָן לְחֻמְרָא וַאֲפִלּוּ אִם נִשֵּׂאת תֵּצֵא (רִיבָ''שׁ סִי' ש''פ). וְכָל זֶה לְהָעִיד עָלָיו בִּטְבִיעוּת עַיִן, אֲבָל עַל (פז) יְדֵי סִימָנִים מֻבְהָקִים, אֲפִלּוּ אִשְׁתַּהֵי מַתִּירִין אִשְׁתּוֹ (טוּר וּב''י):
 באר היטב  (פא) שלשה. משו' דהפרצוף נשתנה וסבר שהוא פלוני שחסר ובאמת אפשר אותו פלוני הולך לדרכו ומת וזה הוא איש אחר ואם מת בימות הגשמים בימי הקור מעידין עליו אפילו אחר כמה ימים כי בודאי נקרש ונגלד ואינו מניחו לתפוח ועדיף טפי מצינת מים הרמב''ן סוף יבמות. וכ''כ בתשובת מ''ב סי' ק''ד והר''א ששון סי' ט''ו: (פב) מרובה. היינו כל זמן שאין רואים בו שינוי בגופו ובצורתו מעידין עליו ש''ג וב''ח. ואם נהרג ביבשה והשליכו אותו למים ואין בו מכה הוי כאלו נטבע במים מהרשד''ם סי' נ''ד והר''י אדרבי סי' ט''ו. אבל מהר''י נחמי א''ש הובאו דבריו בתשובת ב''י סי' י''ב מדיני גוי מסל''ת מסופק בזה ע''ש. כל שנמצא במים אין לחוש שמא הרגוהו קודם שהשליכוהו למים ושהה שם שלשה ימים רשד''ם סי' נ''ד הר''י אדרבי סי' ט''ו תשובת ב''י סי' י''ב מדיני גוי מסל''ת. וכן ליכא למיחש שמא יצא מן המים ונתפח ושוב הושלך למים הר''ש הלוי סי' י''א ועיין כנה''ג דף כ''ח ע''א: (פג) מכה. ואם יש ספק אם היה בו מכה או לא תלינן לקולא (הרא''ש סי' ז') [הרח''ש ס''ו]: (פד) שהושלך. ר''ל יותר משעה א' אבל בתוך שעה א' מעידין עליו הר''ן והמגי''ד. כתב מוהר''ר בצלאל סי' כ''ה אפילו הועלה מן המים אל היבשה אם גלי הים עוברין ושבים עליו אכתי מצמת צמתי ואין מניחין אותו לתפוח ולהשתנות. וכ''כ הר''ש הלוי סי' י''א ומהרי''ט ח''ב סי' ל''ג. אבל הרח''ש בקע''ד חולק ע''ז ועיין מ''ש כנה''ג דף כ''ח ע''א סעי' שמ''ז. הר''ם אלשקאר סי' כ''ה כתב הא דבעינן דחזי' לאלתר היינו לידע שזה שפלטהו המים הוא פלוני בעלה של אשה זאת ולא אדם אחר שנשתנה צורתו לצורת בעלה של זו ולפ''ז היכא שידעינן שסך אנשים נכנסו בספינה א' ונטבעו וידעינן שבעלה של זו מכלל הנטבעים והעידו שכולם מצאום וקברום א''צ שיראו בשעתי' ע''ש. אבל מוהר''ר בצלאל סי' כ''א והרא''ה ששון סי' ד' והרשד''ם סי' כ''ו חולקים. אם ראהו לאלתר ונתפח יש להסתפק מה דינו אם מעידים עליו או לא. והסברא נוטה דאין מעידין עליו. ונ''ל להוכיח כן מדכתב הריב''ש דבספק אשתהי תצא. קשה ואמאי הא איכא ס''ס ספק אשתהי או לא ואת''ל אשתהי שמא לא נתפח ונ''ל דהוי ס''ס שאינו מתהפך דאם ת''ל נתפח שוב אין אנו יכולים לספק שמא תוך שעה או אחר שעה. ואם איתא דבראוהו תוך שעה ונתפח מעידין עליו עדיין איכא לספוקי ואת''ל שמא תוך שעה או אחר. אבל אי אמרינן דהריב''ש סובר באם דאשתהי ודאי תפח אין מוכח מדבריו דבנתפח לאלתר אין מעידין ודו''ק כנה''ג דף כ''ט ע''א ודף מ''ה ע''א. ועיין ס''ק פ''ח מש''ש ועיין ס''ק נ''א ועיין ס''ק נ''ג מש''ש: (פה) מכה. בתשובת מהרשד''ם סי' נ''ד כתב דאין המים מרזה המכה אלא א''כ כשהמכה בגופו ולא בפניו. ובתשובת רש''ך ובתשובת מ''ב חולקים ע''ז עיין בקע''ד סי' ק''ד. ובדרישה כתב להיפך דוקא כשהמכה בפרצוף הפנים אז אמרינן מרזי המכה אבל כשהמכה בגופו ולא בפניו לא אמרינן מרזי מכה. וע''ז הסכים לדבריו עיין ב''ח. ומכה אשר נעשה אחר מותו לא אמרינן מרזי מכה ואפילו אם נעשה בחייו אם נתרפא לא אמרינן מרזי מכה ח''מ. וכן יש להוכיח מדברי רש''י שכתב היכא דאיכ' מכה מקום המכה מרזי מכבידין הכאב ונופח ע''כ וברור הוא דכל מכה שחיתה שוב אינה מכאבת אפילו במים. ובתשובת מ''ב סי' ס''ג לא כ''כ ע''ש. לא אמרו מיא מרזי מכה אלא כשהושלך במים חי אבל כשהושלך מת לא אמרינן מהר''י נחמין א''ש הובאו דבריו בתשובת ב''י סי' י''ב מדיני גוי מסל''ת וכ''פ מהרח''ש בקע''ד וכתב דכל הפוסקים מודו בזה: (פו) לא. אפילו להני פוסקים דס''ל אם היה ספק אם מת תוך ג''י אזלינן לקולא מודין כאן דאזלינן לחומרא משום דאין שיעורו אלא שעה א' אזלינן לחומרא שיותר מצוי ששהה יותר משעה א' הר''ן. הא דאזלינן לחומרא בספק אשתהי היינו במים אבל בשלג ובכפור כל שיש ספק אם בין ההריגה והמציאה איפסק הקור והצנה יום או יומים תלינן לקולא אם לא שידעינן דודאי שפסק הקור והצנה יום או יומים מ''ב סי' ק''ד. ועד מפי עד שראה אותו מת אחר שהעלוהו מן המים תלינן לקולא דראשון ראה אותו תוך השעה ראשונה. מהריב''ל ח''א כלל א' סי' א' וט' והר''ש הלוי והר''א ששון סי' ח' וסי' י''ב. עיין כנה''ג ד' מ''ה ודף כ''ו ע''א וד' כ''ח ע''א ודף מ''ו ע''ב כי האריך בזה. ואם נראה מתוך דבריו דלא חזיא העד הראשון בשעתיה לא תלינן להקל מ''ב סי' מ''ו: (פז) מובהקים. דוקא סימנים דאינן עשוין להשתנות כגון חיתוך רגל וכיוצ' בהם אבל בסימנים העשויין להשתנות אין מעידין עיין תשובת מהרא''ם ח''א סי' ל''ו. וכנה''ג דף כ''ח ע''א. כתב כנה''ג אעפ''י שקצת פוסקים שמתירין באשתהי בסי' מובהקים מדברים באשתהי דיבשה ומקצתם מדברים באשתהי דים אין בכך כלום דאשתהי דים ואשתהי דיבשה כי הדדי נינהו לענין זה ע''ש דף הנ''ל:


כז מְצָאוּהוּ הָרוּג וּמַכִּירִין אוֹתוֹ בִּטְבִיעוּת עַיִן וְאֵין יוֹדְעִין מָתַי (פח) נֶהֱרַג, יֵשׁ אוֹמְרִים שֶׁתּוֹלִין שֶׁנֶּהֱרַג תּוֹךְ שְׁלשָׁה יָמִים וּמְעִידִין עָלָיו, וְיֵשׁ אוֹסְרִין. וּמִיהוּ, אִם יָצָא קוֹל: אִישׁ פְּלוֹנִי מֵת אוֹ נֶהֱרַג, וְאַחַר ג' יָמִים מְצָאוּהוּ מֵת וְהִכִּירוּהוּ, אִשְׁתּוֹ מֻתֶּרֶת לְדִבְרֵי (פט) הַכֹּל:
 באר היטב  (פח) נהרג כו' ויש אוסרין. והיכא שמצאוהו שלם ולא נודע אם הוא תוך ג''י או אחר ג''י וגופו שלם ולא נחבל בפניו לכ''ע מעידין רשד''ם סי' נ''ו. והרח''ש בתשובה סי' ה' ומ''ד ונ''ט. וכן אם הוא שלם ויש ספק אם אשתהי אחר שהעלוהו מן המים יש להתיר משום דהוי ס''ס שמא הוא תוך שעה ראשונה ואת''ל אחר שעה ראשונה שמא הלכתא כר''ת והרא''ש והטור דס''ל אם לא ראה הטביעה יוכל להעיד אפילו אחר כמה ימים מהרי''ט סי' ל''ז ע''ש דבסי' ל''א לא כ''כ ונתקשה בזה הרב כנה''ג דף מ''ה ע''ב סעיף תל''ח. ועיין רש''ך ח''א סימן קפ''ג. ובתשובת מ''ב סי' מ''ה. ועיין קונטרס עגונות. אם כפי מרוצת הסיפור נראה דהוי לאחר ג''י תלינן להחמיר הרש''ך ח''ג סי' ק''ג. אם מצד הענין נראה שהוא תוך ג''י לכ''ע תלינן להקל הר''א ששון סי' ט''ו. משפט צדק ח''א סי' ס''ח. ראהו נפוח לכ''ע אין מעידין רשד''ם סי' נ''ו. וכ''כ כנה''ג דאפילו למקילין בספק אשתהי היינו דוק' בשלא נתפח אבל בנתפח איסור דאוריית' הוא ולחומר' דודאי אשתהי הואיל שנתפח ע''ש דמ''ו ע''א שהאריך בתשו' ומסיק דיש לחוש לרבוות' דסוברים דבעיגונא דאיתתא אין להתיר מטעם ס''ס דכולא חדא ספיקא הוא ספק מת ספק לא מת ע''ש. ע''ל ס''ק נ''א. וס''ק פ''ד. וע' ס''ק צ''ג מש''ש ועיין כנה''ג דף מ''ו ע''א סעי' ת''ו שכתב שם ואפי' ראוהו לאלתר ונתפח מעידין עליו ע''ש וזהו סותר למ''ש דף כ''ט ע''א סעי' שס''ו והבאתי לעיל ס''ק פ''ד עיין ודו''ק. אפי' לדעת הרשב''א דמחמיר היינו דוקא כשהעד עצמו מסופק אם הוא תוך ג''י או אחר ג''י. אבל אם העד שמצאו הלך לו אין לנו לחוש דילמא העד הראשון היה מסופק. וכ''ש עד מפי עד דתלינן להקל עיין כנה''ג דף מ''ו ע''ב: (פט) הכל. עיין ח''מ מ''ש. וכנה''ג דף מ''ז ע''א כתב דט''ס וצ''ל מותרת לדברי התו' ע''ש וכ''כ בה''י:


כח יֵשׁ אוֹמְרִים בְּשֵׁם רַבֵּנוּ תָּם, דְּהָא דְּאֵין מְעִידִין עָלָיו אֶלָּא עַד ג' יָמִים, הָנֵי מִלֵּי כְּשֶׁהוּא חָבוּל בְּפָנָיו, אֲבָל אִם אֵינוֹ חָבוּל בְּפָנָיו מְעִידִין עָלָיו אֲפִלּוּ אַחַר כַּמָּה יָמִים עַל יְדֵי טְבִיעוּת עַיִן שֶׁל גּוּפוֹ (צ) וְצוּרָתוֹ, וַאֲפִלּוּ נָפַל (צא) לַמַּיִם. וְאֵינוֹ מְחֻוָּר בְּעֵינֵי (צב) הָאַחֲרוֹנִים. הגה: וְיֵשׁ מְקִילִים, דְּכָל מִי שֶׁהָיָה אֶצְלוֹ כְּשֶׁנִּטְבַּע (צג) בַּמַּיִם אַף עַל פִּי שֶׁהָיָה שָׁלֵם אֵינוֹ מֵעִיד עָלָיו. אֲבָל מִי שֶׁלֹּא רָאָה טְבִיעָתוֹ וְאוֹמֵר שֶׁמַּכִּירוֹ עַל יְדֵי טְבִיעוּת עַיִן וְהוּא שָׁלֵם, מֵעִיד עָלָיו (טוּר וּתְרוּמַת הַדֶּשֶׁן סִימָן ר''ה בְּשֵׁם הָאֲשֵׁרִ''י):
 באר היטב  (צ) וצורתו. ובמרדכי כתב ע''י ט''ע של צורתו לבד נמי מהני אם העד אינו לפנינו. או שהיה עד מפי עד תלינן שלא ראהו חבול בפניו הר''ש הלוי סי' י''א מ''ב סי' ק''ט: (צא) למים. כלומר אפי' אשתהי מהני ט''ע אם צורתו שלימה כ''כ תוס' בשם ר''ת. והרא''ש והטור כתב בזה דוקא כשהוא שלם בכל גופו: (צב) האחרונים. מ''מ לא נדחה דבריו לגמרי ומצטרפין דבריו לשאר סברות להקל ח''מ ב''ש: (צג) במים. הג''ה זו קאי על כל מ''ש לעיל אם ראהו מיד כשהעלוהו מן המים מעיד עליו ע''ז כתב יש מחלקים מי שראה הטביעה אינו מעיד אא''כ ראהו מיד ויש לו ט''ע עם סימנים שא''מ אבל בס''מ א''צ שיראה מיד. והטעם כיון שראה הטביעה אז אומר בדדמי דזהו שנטבע. וה''ה אם ידע שנטבע זה אומר שזהו שנטבע. אבל מי שלא ראה טביעתו או לא ידע שנטבע אז אם הוא שלם מהני ט''ע בלא סימנים. ואם אינו שלם צריך סימנים. ולענין אם לא ראה הטביעה אם צריך שיראה אותו מיד מחולקים הפוסקים עיין ב''ש. וח''מ בתשובה. וכנה''ג דף כ''ח ע''ב. ובמהריב''ל ח''א כלל א' סי' א'. וברשד''ם סי' נ''א. ובהראנ''ח סי' נ''א. אבל לכ''ע מי שלא ראה הטביעה וגופו שלם והוא ספק אם ראוהו לאלתר או לא מתירין את אשתו משום ס''ס אם ראהו לאלתר ואת''ל לא ראוהו שמא הלכה כמ''ד דכל שלא ראה הטביעה וגופו שלם לא בעינן לאלתר והוי ס''ס המתהפך כנה''ג דף למ''ד ע''א בשם הרח''ש ע''ש וכ''כ בספר מ''ב סי' מ''ה וע''ל ס''ק פ''ח כתבתי בשם כנה''ג דבעיגונא דאיתתא אין להתיר מטעם ס''ס ע''ש. ואפשר לומר בס''ס מתהפך שאני וכ''כ בתשובת מהר''י לבית הלוי סימן י''ב והובא בקונטרס עגונות סי' שפ''ט. וכ''ה בתשובות דברי ריבות סי' י''ד והובא בק''ע סי' קל''ז. ואם שני עדים אומרים דמכירים בט''ע לחוד וראו הטביעה אי מהני. מהר''ר בצלאל סי' כ''א כתב דמהני ט''ע לחוד בשני עדים אפי' ראו הטביעה דבשני עדים לא שייך בדדמי וכ''כ רשד''ם סי' ס''ט וכתב שם דהיינו דוק' בשני עדים המעידים בפני ב''ד אבל בעד המעיד מפי שני עדים לא ודוק' כשאחד מן העדים הוא יהודי אבל בשני גוים לא מהר''א ששון סי' א' ועיין כנה''ג דף כ''ח ע''ב. ודף מ''ז ע''א. הא דאמרי' דעד שראה הטביעה חיישי' דאומר בדדמי היינו בדקים לן בודאי שראה הטביעה אבל היכ' דלא איתברר לנו אם ראה הטביע' או הוא אינו מזכיר הטביע' בדבריו אין לחוש דראה הטביע' ואמר בדדמי תומת ישרים סי' קמ''ז רשד''ם סי' נ''א מהר''ם מלובלין סי' קל''ד משפט צדק ח''א סי' ח'. אם העד שראה הטביעה העיד שראה שנטבע ויצא לחוץ ומת בט''ע בלי סימנים סגי הר''ם מטראני ח''א סי' ש''ג. הר''א ששון סי' ז'. הריב''ש סי' שע''ח כתב ל''ד ראה הטביעה אלא אפי' שמע הטביעה ראה מיקרי וכ''כ הרשד''ם סי' נ''א ומשפט צדק ח''א סי' ח' ומהור''ר בצלאל סי' כ''א אבל בהר''א ששון סי' א' כ' שדעת כל הפוסקים אחרונים להתיר בלא ראה הטביע' אפי' אם שמע הטביעה עיין כנה''ג דף למ''ד ע''א. אפי' למ''ד דשמע הטביעה ראה מיקרי היינו דוק' כשידע ידיעה אמיתית אבל אם לא ידע אלא מכח השמיעה וקול הברה לא הרא''ש סי' נ''ו. מפי עד אין לחוש דהראשון ראה הטביעה תומת ישרים סי' קמ''ז קמ''ח. משפט צדק ח''א סי' ח' מהר''ם מלובלין סי' קל''ד. אם עד מפי עד מעיד שראוהו לאלתר אלא שלא הוזכר בדבריו אם הכירו ע''י סימנים יש להתיר מס''ס ספק הכירו ע''י סימנים ואת''ל לא הכירו שמא הלכה כמ''ד דבאלתר לא בעי סימנים כנה''ג בשם הרח''ש דף למ''ד ע''א ע''ש וע''ל ס''ק פ''ח וס''ק צ''ג מש''ש:


כט אֵין מְעִידִין עַל הָאָדָם שֶׁמֵּת אֶלָּא כְּשֶׁרָאוּהוּ כְּשֶׁמֵּת וַדַּאי וְאֵין בּוֹ סָפֵק. כֵּיצַד, רָאָהוּ שֶׁנָּפַל לְגֹב אֲרָיוֹת וּנְמֵרִים וְכַיּוֹצֵא בָּהֶם, אֵין מְעִידִין עָלָיו, שֶׁמָּא לֹא הָיוּ (צד) רְעֵבִים וְלֹא אֲכָלוּהוּ. אֲבָל אִם נָפַל לַחֲפִירַת נְחָשִׁים וְעַקְרַבִּים, מְעִידִין עָלָיו, מִפְּנֵי שֶׁעַל יְדֵי שֶׁדּוֹחֲקָן כְּשֶׁעוֹמֵד עֲלֵיהֶם מַזִּיקִין אוֹתוֹ:
 באר היטב  (צד) רעבים. כי גוב אריות רחב הוא אבל חפירת נחשים צר הוא אבל א''א שמא נעשה לו נס כדניאל וכן בכבשן האש כחנני' מ''ו דלא כירושלמי בתו' יבמות דף קכ''א ע''ב עיין ב''ש ח''מ. ובנימין זאב סי' כ''ה פסק כירושלמי:


ל נָפַל לְתוֹךְ כִּבְשַׁן (צה) הָאֵשׁ אוֹ לְתוֹךְ יוֹרָה רוֹתַחַת מְלֵאָה יַיִן אוֹ (צו) שֶׁמֶן אוֹ מַיִם, אוֹ שֶׁשָּׁחֲטוּ בּוֹ שְׁנֵי סִימָנִים אוֹ רֻבָּן, אֲפִלּוּ עָמַד וּבָרַח, מְעִידִין עָלָיו שֶׁמֵּת, שֶׁוַּדַּאי סוֹפוֹ לָמוּת. וְכֵן כָּל כַּיּוֹצֵא בּוֹ מִדְּבָרִים שֶׁאִי אֶפְשָׁר שֶׁיִּחְיֶה אֶלָּא יָמוּת מִיָּד בִּזְמַן קָרוֹב, הֲרֵי אֵלּוּ מְעִידִין עָלָיו:
 באר היטב  (צה) האש. המגיד בשם הרשב''א כתב דוק' דנפל לתוך הכבשן שהוא עמוק וא''י לעלות משם אבל אם נפל לחוך המדורה י''ל שמא יצא. א''נ אף לתוך המדורה והוא ששהה עליו כדי שישרף עכ''ל פי''ג מה''ג. ונ''ל דאיירי ששהה קצת כדי שישרפו רגליו ויכווצו כדי שלא יוכל לזוז משם דאל''כ פשיטא וכ''כ כנה''ג דף מ''ז ע''א: (צו) שמן. ל''ד מלאה אלא אפי' לא היתה מלאה מעידין עליו הרח''ש בקע''ד:


לא רָאוּהוּ (צז) צָלוּב וְהָעוֹף אוֹכֵל בּוֹ, אַף עַל פִּי שֶׁדְּקָרוּהוּ אוֹ יָרוּ בּוֹ חִצִּים, אֵין מְעִידִין עָלָיו שֶׁמֵּת. וְאִם רָאוּ הָעוֹף אוֹכֵל בְּמָקוֹם שֶׁהַנֶּפֶשׁ (צח) יוֹצְאָה בִּנְטִילָתוֹ, כְּגוֹן מֹחוֹ אוֹ (צט) לִבּוֹ אוֹ בְּנֵי מֵעָיו, הֲרֵי זֶה מֵעִיד עָלָיו שֶׁמֵּת:
 באר היטב  (צז) צלוב. ב''ח כתב דוק' אם הוא צלוב בידים אבל אם הוא צלוב בצווארו אמרינן מיד נחנק. והח''מ חולק עליו כי י''ל דנחתך החבל ונפל וכן ט''ז חולק עליו ועיין בספר משפט צדק ח''א סי' נ'. מי ששברו זרועותיו והשליכו בים אשתו אסורה מהריב''ל ח''ג סי' נ''א. גוי מסל''ת שאומר שנטבע הספינה ונטבע הוא ואחרים עמו ויהודי א' שהיה בספינה ההיא. וראה סוחר א' שהוצי' סכין והרג את היהודי לפי שרצה לרכוב על קרש א' שהי' הסוחר רכוב עליו אין ממש בעדות זו אפי' אם יש ס''ס ע''ש תומת ישרים סי' קמ''א קמ''ט. אבל הר''ם אלשקאר סי' קי''א והמהר''י בי רב סי' י''ו חולקים וסוברים דבעדות זה משיאין את אשתו עיין כנה''ג דף כ''ט ע''ב. השליכוהו למים כשהוא מגוייד לכ''ע מעידין הר''ר הר''ם אלשיך סי' קכ''ב: (צח) יוצאה. וה''ה בדקרוהו או ירה בו חיצים אם נעשה במקום שתצא נפשו מעידין עליו אבל אם נעשה במקום שלא תצא נפשו אפילו אם נעשה טריפה אין מעידין עליו אפי' אחר י''ב חדש דלא כב''ח מ''מ ב''ש. וכ''ז איירי כשהוא אינו גוסס אבל אם הוא גוסס כתבו תוספת גוסס שהוא מגוייד מעידין עליו אבל גוסס שאינו מגוייד אין מעידין עליו ואם הוא גוסס ג''י מעידין עליו כ''כ בי''ד וכ''כ בה''י: (צט) לבו. וה''ה העידו עליו שהכהו במקל על קדקדו עד שיצא המוח לחוץ אשתו מותרת הרש''ך ח''א סי' ע''ד:


לב רָאוּהוּ שֶׁנָּפַל לַיָּם, אֲפִלּוּ טָבַע בַּיָּם הַגָּדוֹל, אֵין מְעִידִין עָלָיו שֶׁמֵּת שֶׁמָּא יָצָא (ק) מִמָּקוֹם אַחֵר. וְאִם נָפַל לְמַיִם מְכֻנָּסִים, כְּגוֹן בּוֹר אוֹ מְעָרָה, שֶׁעוֹמֵד וְרוֹאֶה כָּל סְבִיבָיו וְשָׁהָה כְּדֵי שֶׁתֵּצֵא (קא) נַפְשׁוֹ, וְלֹא עָלָה, מֵעִיד עָלָיו שֶׁמֵּת וּמַשִּׂיאִין אֶת אִשְׁתּוֹ. וְכֵן אִם קְשָׁרוּהוּ בְּרַגְלָיו וְשִׁלְשְׁלוּהוּ אֶל הַיָּם וְלֹא עָלָה בְּיָדָם אֶלָּא רַגְלוֹ מֵאַרְכֻּבָּה (קב) וּלְמַעְלָה, מַשִּׂיאִין אֶת אִשְׁתּוֹ לְאַחַר י''ב חֹדֶשׁ, שֶׁטְּרֵפָה אֵינָהּ (קג) חַיָּה י''ב חֹדֶשׁ. אֲבָל אִם נָפַל לַיָּם וְהִשְׁלִיכוּ מְצוּדָה וְהֶעֱלוּ רֶגֶל אַחַת מֵאַרְכֻּבָּה וּלְמַעְלָה וְכַיּוֹצֵא בָּזֶה, אֵין מַשִּׂיאִין אֶת אִשְׁתּוֹ, שֶׁאֲנִי אוֹמֵר: רֶגֶל שֶׁל אַחֵר הוּא. וּמִיהוּ, אִם הָיָה בּוֹ סִימָן מֻבְהָק בְּיוֹתֵר בְּרַגְלוֹ, סוֹמְכִין עָלָיו לוֹמַר שֶׁהוּא שֶׁל הָאִישׁ שֶׁנָּפַל. וְיֵשׁ אוֹמְרִים דַּאֲפִלּוּ בְּסִימָן מֻבְהָק בִּבְגָדָיו מְהַנֵּי כָּאן, הוֹאִיל וְרָאוּהוּ נִטְבָּע בִּבְגָדִים אֵלּוּ (מַהֲרַ''ם פַּדָּוואָה סִי' ל''ו):
 באר היטב  (ק) ממקום אחר. כתב ט''ז מעשה היה בא' שהלך ע''פ המים על הגלידה והיה שם מקום אחד פתוח ונפל שם לאותו מקום שהיה פתוח ונטבע והמים היה שאל''ס והתירו חכמי הדור את אשתו וטעמם היה כיון דהמים היה נקרשים דינו כמים שיל''ס. נקשר בשלשלאות של ברזל בתוך הספינה. וה''ה מי שהיו רגליו קשורות בלוח הספינה ונטבעה הספינה יש להקל בנימין זאב סימן כ''ו וכ''ח מהר''ם אלשקאר סי' ק''ץ הר''ם מטראני ח''א סי' קפ''ח וכנה''ג דף למ''ד ע''א: (קא) נפשו. שיעור שתצא נפשו הוא ג' שעות הריב''ש סי' שע''ה הר''א ששון סי' א'. ומהרח''ש נסתפק אם עד תחלת שעה ג' קאמר או עד סופה והעלה דעד תחלת שעה ג' קאמר אבל מהרי''ט ח''ב סי' כ''ו כתב דשיעור כדי שתצא נפשו היינו שעה קלה ע''ש. מעידין עליו ששהה עד שתצא נפשו ולא יצא אפילו לאור הלבנה הר''א ששון סי' י''א הראד''ב סימן ל''ד. אם העד אינו בפנינו או שהוא העד מפי עד ואין הראשון בפנינו תלינן ששהא שם בכדי שתצא נפשו כנה''ג בשם הרבה פוסקים דף מ''ח ע''א ע''ש. ועיין מ''ש שם ט''ז ס''ק ק''ח. ספק אשתהי בנטבע ושהה עליו שיעור כדי שתצא נפשו כ' הריב''ש סי' שע''ה שיש להקל וכ''כ הר''ם אלשקאר סי' כ''ה. ומהור''ר בצלאל סי' כ''א כנה''ג דף מ''ח ע''א: (קב) ולמעלה. וכן אם נחתך ממנו רגליו בסכין תנשא משום דהמים מרזי המכה ב''ש: (קג) אינה חיה. עיין ב''ש וכנה''ג דף מ''ח ע''ב:


לג עֵד אֶחָד אָמַר: רָאִיתִי שֶׁמֵּת בַּמִּלְחָמָה אוֹ בְּמַפֹּלֶת אוֹ שֶׁנִּטְבַּע בַּיָּם הַגָּדוֹל וּמֵת, וְכַיּוֹצֵא בִּדְבָרִים אֵלּוּ שֶׁרֻבָּם לְמִיתָה, אִם אָמַר קְבַרְתִּיו, נֶאֱמָן וְתִנָּשֵׂא עַל פִּיו. וְאִם לֹא אָמַר קְבַרְתִּיו, לֹא תִּנָּשֵׂא, וְאִם נִשֵּׂאת לֹא תֵּצֵא: 

לד וְכֵן הָאִשָּׁה שֶׁהֵעִיד לָהּ עֵד אֶחָד שֶׁטָּבַע בַּעְלָהּ בַּמַּיִם שֶׁאֵין לָהֶם סוֹף וְלֹא עָלָה וְאָבַד זִכְרוֹ וְנִשְׁתַּכַּח (קד) שְׁמוֹ, הֲרֵי זוֹ לֹא תִּנָּשֵׂא עַל עֵדוּת זוֹ, כְּמוֹ שֶׁנִּתְבָּאֵר. וַאֲפִלּוּ הִתִּירוּהָ בֵּית דִּין וְלֹא נִשֵּׂאת, לֹא תִּנָּשֵׂא (רִיבָ''שׁ סִי' שע''ט). וְאִם נִשֵּׂאת לֹא תֵּצֵא. הגה: וְדַוְקָא שֶׁנִּשֵּׂאת עַל פִּי חָכָם אוֹ בְּטָעוּת, שֶׁסָּבְרָה שֶׁהִיא מֻתֶּרֶת, אֲבָל אִם נִשֵּׂאת בַּעֲבַרְיָנוּת, (קה) תֵּצֵא (תְּשׁוּבַת מוהר''ם הֵבִיאוֹ הַגָּהוֹת מָרְדְּכַי סוֹף יְבָמוֹת). וְכָל זֶה דַּוְקָא בְּמִי שֶׁהֵעִידוּ עָלָיו שֶׁטָּבַע מַמָּשׁ בְּמַיִם שֶׁאֵין לָהֶם סוֹף; אֲבָל מִי שֶׁהֵעִידוּ עָלָיו שֶׁהָיָה בִּסְפִינָה שֶׁנִּשְׁבְּרָה בַּיָּם אוֹ כַּדּוֹמֶה לָזֶה, אוֹ אֲפִלּוּ שֶׁטָּבַע רַק לֹא הֵעִידוּ שֶׁשָּׁהָה בַּמַּיִם כְּדֵי שֶׁתֵּצֵא נַפְשׁוֹ, תֵּצֵא. וַאֲפִלּוּ הֵעִיד סְתָמָא שֶׁטָּבַע, חוֹשְׁשִׁין שֶׁמָּא קָרָא לִדְבָרִים כָּאֵלּוּ טְבִיעָה, שֶׁכֵּן דֶּרֶךְ הָעוֹלָם לִקְרֹא לִדְבָרִים אֵלּוּ טְבִיעָה, וְתֵצֵא, אֶלָּא אִם כֵּן הֵעִיד בְּפֵרוּשׁ שֶׁנִּטְבַּע (קו) מַמָּשׁ וְשָׁהָה כְּדֵי שֶׁתֵּצֵא נַפְשׁוֹ (ב''י בְּשֵׁם תְּשׁוּבַת הָרַמְבַּ''ן סִימָן קכ''ח). וַאֲפִלּוּ הָיָה הַכּוּתִי שֶׁהֵסִיחַ לְפִי תֻּמּוֹ וְאָמַר: טָבַע פְּלוֹנִי, (קז) וְנִשֵּׂאת עַל פִּיו, הֲרֵי זוֹ (קח) לֹא תֵּצֵא. (קט) וְחָכָם שֶׁהוֹרָה לְהַשִּׂיאָהּ לְכַתְּחִלָּה בְּמַיִם שֶׁאֵין לָהֶם סוֹף, מְנַדִּין אוֹתוֹ:
 באר היטב  (קד) שמו. ואין חילוק בין ת''ח או לא עיין ב''י: (קה) תצא. ואם מת הבעל השני או גירשה מותרת לינשא לאחר הרדב''ז ח''א סי' ק''ט. ל''ד בנטבע במים שאל''ס אלא ה''ה בכל מקום שע''פ הרוב הוא מת לא תצא אם נשאת ע''פ חכם או בטעות. אבל אלו דתני במתני' אין מעידים וכו' ואם נשאת תצא. וכן אותן ג' דברים של ר''א בן פרטא תצח וכן אם נפל לגוב אריות תצא ריב''ש סי' שע''ט עיין ב''ש: (קו) חכם. דוקא חכם מפורסם בהוראה צ''צ סי' מ': (קז) תצא. עיין ח''מ ב''ש וכנה''ג דף מ''ז ע''ב: (קח) ממש. כתב ט''ז בזה לא מהני עד מפי עד אם לא אמר בפירוש איך נטבע אע''ג לכמה דברים מקילין בעד מפי עד היינו דוקא בדברים שלפי משמעות הלשון של העד הוא מורה על יותר קרוב למיתה מן החיים אבל אם אומר נטבע סתם יש יותר סברא דנטבע במים שאל''ס כי רוב הנטבעים במים שאל''ס. אבל אם אומר בפירוש במים שיל''ס רק שאומר סתם ואינו אומר שנטבע ממש ואפשר שלא שהה עד שתצא נפשו בזה הולכים לקולא בעד מפי עד. ואם העיד שראה שנטבע פלוני ושהה שם כדי שתצא נפשו רק שיש ספק אם היה מים שיל''ס או מים שאל''ס אזלינן נמי לקולא בעד מפי עד עכ''ל ט''ז ב''ש. וע''ל ס''ק ק''א מש''ש: (קט) אותו. ואם טעה בהוראה ואמר שטעה וחזר. אין מנדין אותו כמ''ש בש''ס בעובדא דרב שילא:


לה יֵשׁ מִי שֶׁאוֹמֵר שֶׁאִם נָפַל לְמַיִם שֶׁאֵין לָהֶם סוֹף, גּוֹבָה (קי) כְּתֻבָּתָהּ אַף עַל פִּי שֶׁאֲסוּרָה לִנָּשֵׂא:
 באר היטב  (קי) כתובתה. עי' ב''ש שהעלה אם העידו ב' עדים דנטבע במים שאל''ס גובה כתובתה אף אם לא נשאת עדיין. אבל אם יש לה עד א' גובה כתובתה דוקא אם נשאת כבר אבל אם לא נשאת לא ע''ש. ודבריו אינם עולה יפה לפי מה שביאר הכנה''ג דף פ''ח ע''ב סעיף תק''ך חדא שהרב ב''ש מחליט שהרשב''א איירי בנישאת כבר זה אינו מוכרח כמבואר בכנה''ג שם. ועוד שכתב הב''ש דהראב''ד חולק על דין זה קשה לדבריו דאיירי הרשב''א דוקא בנשאת א''כ לא פליג עליו הראב''ד די''ל דהראב''ד איירי בלא נשאת כמבואר כל זה בכנה''ג שם. ובדף מ''ט ע''א העלה הכנה''ג שרוב פוסקים ס''ל דאינה גובה כתובתה וחולקים על י''א אלו עי' סעיף מ''ג סי' זה אשה שאינה יכולה להנש' מחמת זיקת היבם לכ''ע אינה גובה כתובתה הרש''ך ח''ג סי' קי''ו והר''א ששון סי' כ''ט:


לו עִיר שֶׁהִקִּיפוּהָ כַּרְכּוֹם, וּסְפִינָה הַמְטֹרֶפֶת בַּיָּם, וְהַיּוֹצֵא (קיא) לִדּוֹן, הֲרֵי הֵן בְּחֶזְקַת חַיִּים. לְפִיכָךְ אֵין מְעִידִין עַל אֶחָד מֵאֵלּוּ שֶׁמֵּת לְהַתִּיר אֶת אִשְׁתּוֹ. וַאֲפִלּוּ מִי שֶׁהוּא בְּעִיר שֶׁכְּבָשָׁהּ (קיב) כַּרְכּוֹם וּסְפִינָה שֶׁטָּבְעָה בַּיָּם וְהַיּוֹצֵא (קיג) לֵהָרֵג, אֵין מְעִידִין, שֶׁהֵן בִּסְפֵק חַיִּים וְנוֹתְנִים עֲלֵיהֶן חָמְרֵי מֵתִים וְחָמְרֵי חַיִּים:
 באר היטב  (קיא) לידון. אפי' אבד זכרם אין מעידין עליהם כנה''ג בשם תשובת כ''ז דף למ''ד מ''ב ע''ש: (קיב) כרכום. עיין פי' המ''א לענין גט ע''ש: (קיג) ליהרג. כמה פוסקים ס''ל דאין חילוק בין ב''ד של ישרל לב''ד של עכו''ם ובכולם אמרינן נותנים עליו חומרי חיים וחומרי מתים ולמאן דס''ל דהיוצ' להרג בב''ד של עכו''ם הוא בחזקת מת מ''מ העד המעיד צריך להיות ישראל כ''כ הרא''ש וכ''ה בתו' שם לפי מה שפירש המהרש''א. וע''ל סי' קמ''א סעיף כ'. בח''מ כתב דהסוגי' איירי רק לענין גט ותרומה אבל אין מתירין את אשתו משום דדומה לראהו אותו מגוייד וצלוב ע''ש. ועיין בה''י שרוצה להוכיח שקאי אפי' לענין להשיא את אשתו דאל''כ לא מקשה הגמר' מידי וקתני בב''ד של ישראל ישיאו את אשתו וכו' ע''ש. לא דק דהגמר' מקשה דאפי' להשיא את אשתו מהני ליוצא להרג מכ''ש לענין גט ותרומה ודו''ק. והרא''ש בפ''ג דגיטין כתב ז''ל רב אלפס ז''ל כתב בהלכותיו רק זו הבריית' ולא כתב הני תרי מימרא דרב יוסף ויראה דס''ל דבבית דין של ישראל הלכה כלישנא קמא דבריית' מסייע לי' דמשמע שהיו אומרים איש פלוני מת איש פלוני נהרג אבל יוצא ליהרג לא וכו' ע''ש. אינו מוכרח די''ל דמש''ה לא הביא מימרא דרב יוסף כסברת הח''מ דרב יוסף לענין גט ותרומה אמר. אבל הא קשי' לי על הח''מ דלפי דבריו לא מקשה תו' שם מידי בד''ה וקתני וכו' אמאי לא פריך מהא דקתני מקומנטריסין של נכרים אל ישיאו ורב יוסף קאמר דמיקטל קטלי וכו' ע''ש. הא רב יוסף איירי דוק' לענין גט ותרומה עיין ודו''ק. ומכל אלו אם נשאת תצא הריב''ש. וספינה שנטבע איירי שלא שהה שם מש''ה תצא:


לז בָּא עֵד אֶחָד וְהֵעִיד שֶׁמֵּת בַּעְלָהּ, וְהִתִּירוּהָ לִנָּשֵׂא עַל פִּיו, וְאַחַר כָּךְ בָּא עֵד אֶחָד וְהִכְחִישׁ אֶת הָרִאשׁוֹן, וְאָמַר: לֹא מֵת, הֲרֵי זוֹ לֹא תֵּצֵא מֵהֶתֵּרָהּ, (קיד) וְתִנָּשֵׂא, שֶׁעֵד אֶחָד נֶאֱמָן בְּעֵדוּת אִשָּׁה כִּשְׁנֵי עֵדִים בִּשְׁאָר עֵדֻיּוֹת, וְאֵין דְּבָרָיו שֶׁל אֶחָד בִּמְקוֹם שְׁנַיִם. מִיהוּ מִשּׁוּם לְזוּת שְׂפָתַיִם לֹא (קטו) תִּנָּשֵׂא (טוּר). אֲבָל אִם בָּא הַשֵּׁנִי קֹדֶם שֶׁהִתִּירוּהָ, הֲרֵי זוֹ לֹא תִּנָּשֵׂא וְאִם נִשֵּׂאת (קטז) תֵּצֵא, מִפְּנֵי שֶׁהוּא סָפֵק. וְאִם נִשֵּׂאת לְעֵד שֶׁהֵעִיד לָהּ, וְהִיא אוֹמֶרֶת: בָּרִי לִי (קיז) שֶׁמֵּת, הֲרֵי זוֹ לֹא תֵּצֵא. וְיֵשׁ אוֹמְרִים תֵּצֵא. וְאִם בָּאוּ שְׁנַיִם וְאָמְרוּ: לֹא מֵת, אַף עַל פִּי שֶׁנִּשֵּׂאת, תֵּצֵא לְדִבְרֵי הַכֹּל. הגה: וְדַוְקָא שֶׁהִיא (קיח) שׁוֹתֶקֶת, אֲבָל אִם הִיא גַּם כֵּן אוֹמֶרֶת: מֵת, הָוֵי לֵהּ כִּתְרֵי וּתְרֵי, אִם הָעֵדִים הֵם נָשִׁים, אֲבָל הַבַּעַל שֶׁנְּשָׂאָהּ אֵינוֹ נֶאֱמָן עַל עַצְמוֹ (נ''י פ' הָאִשָּׁה קַמָּא). בַּמֶּה דְּבָרִים אֲמוּרִים, כְּשֶׁהָיָה הָאֶחָד שֶׁנִּשֵּׂאת עַל פִּיו כְּמוֹ שְׁנַיִם שֶׁבָּאוּ וְהִכְחִישׁוּ אוֹתוֹ, כְּגוֹן שֶׁנִּשֵּׂאת עַל פִּי אִישׁ וּבָאוּ שְׁנַיִם וְאָמְרוּ: לֹא מֵת, אוֹ שֶׁנִּשֵּׂאת עַל פִּי אִשָּׁה אוֹ עַל פִּי עַצְמָה וּבָאוּ שְׁתֵּי נָשִׁים אוֹ שְׁנֵי פְּסוּלִים שֶׁל דִּבְרֵיהֶם וְאָמְרוּ: לֹא מֵת. אֲבָל עֵד כָּשֵׁר אוֹמֵר: מֵת, וְנָשִׁים רַבּוֹת אוֹמְרוֹת: לֹא מֵת, אוֹ פְּסוּלִים אוֹמְרִים: לֹא מֵת, הֲרֵי זֶה כְּמֶחֱצָה עַל מֶחֱצָה. הגה: וְדַוְקָא שֶׁבָּאוּ בְּיַחַד קֹדֶם שֶׁהִתִּירוּהָ עַל פִּי עֵד אֶחָד הָרִאשׁוֹן רִאשׁוֹן, אֲבָל אִם הִתִּירוּהָ עַל פִּי עֵד הַכָּשֵׁר, וְאַחַר כָּךְ בָּאוּ הַפְּסוּלִים, לֹא (קיט) תֵּצֵא מֵהֶתֵּרָהּ הָרִאשׁוֹן (טוּר). וְאִם נִשֵּׂאת לְאֶחָד (קכ) מֵעֵדֶיהָ, וְהִיא אוֹמֶרֶת: בָּרִי לִי שֶׁמֵּת, הֲרֵי זוֹ לֹא תֵּצֵא. הגה: וְכוּתִים הַמְּסִיחִים לְפִי תֻּמָּם, דִּינָן כִּשְׁאָר פְּסוּלֵי (קכא) עֵדוּת (מָרְדְּכַי פֶּרֶק הָאִשָּׁה בַּתְרָא), וְכָל שֶׁאֵינוֹ מֵסִיחַ לְפִי תֻּמּוֹ, אֵינוֹ נֶאֱמָן לֹא לֶאֱסֹר וְלֹא לְהַתִּיר:
 באר היטב  (קיד) ותנשא. ותנשא לאיש אחר שמ''ש אם בעלה מת כיון שהתירו אותה ע''פ ע''א ליכא ספק כלל עיין ב''ש. לא מיקרי התירוהו לינשא אלא בכה''ג שהתירוה על הדין ועל האמת אבל התירוה בטעות לא הר''י אדרבי סי' קמ''ד. עגונה שאמר ע''א שמת בעלה בחדש ניסן וע''פ אותו עד נשאת בתמוז ואח''כ באו עדות ברורה ואמרו שבעלה היה חי בחודש אייר בודאי וקודם שהוציאה מבעלה נתברר ע''פ עדים שבעלה ודאי כבר מת וקברוהו אך נתעלם מהם באיזה זמן מת אי אחר נשואי אשתו אי קודם הנשואין פסק בתשובת שבות יעקב ח''א סי' ל''ח דיש להחמיר דיוצאת בגט מ''מ אם אפשר לחקור על הדבר שכבר מת הבעל קודם הנשואין אזי יחזיר להתירה הראשון ע''ש. אשה א' שהוחזק' בחזקת אלמנה ונכנסה עם א' לחופה ולא נבעלה באומרה שפירסה נדה ולמחרת יום חופתה בא כתב מחכם א' שהיא בחזקת איסור עגונה עיין בתשובת חכם צבי שאלה ב' ג' פלפול עצום עם מהורר''א ברוד''א: (קטו) תנשא. עיין תוס' כתובות דף כ''ב ע''ב וביבמות דף קי''ז ע''ב. דמשמע מדבריהם דבזה אחר זה קרי ליה התירוה דמסתמ' התירוה קודם שבא עד שני. ואם בא עד שני קודם שהתירוה אף שבאו זא''ז בבת אחת קרי ליה ואין חילוק בין שבאו זה אחר זה או באו בבת אחת רק לענין זה יש חילוק בין התירוה או לא ע''ש. א''כ לפ''ז דברי הב''ש בכאן דחוקים דמשמע מלשונו דחילוק יש אפי' בלא התירוהו בין בזא''ז ובין בבת אחת ע''ש: וכ''כ הרשב''א בפירוש סי' תשמ''ח וז''ל ואמרינן עלה בגמר' כאן בבת אחת כאן בזה אחר זה ולא בבת אחת ממש קאמרי אלא כל שבא השני קודם שהתירוה ב''ד להנשא בבת אחת קרי ליה ע''ש. ועי' ב''ח וכנה''ג דף למ''ד ע''ב דמשמע מלשונם נמי דחילוק יש אפי' בלא התירוה בין בזא''ז ובין בבת א' ולא נעלם לי כי מסתם גמר' ותו' משמע דעיקר תליא בהתירוה ובלא התירוה אפי' אם באו זא''ז קרי' ליה בבת א' ודו''ק: (קטז) תצא. אפי' אם בא העד המתיר קודם העד האוסר הואיל ובא קודם שהתירוה תצא דהוי כבאו בבת אחת כמ''ש: (קיז) לי. פירש''י בכתובות דף כ''ו ע''ב ברי לי אם היה חי היה בא. הר''ן חולק עליו וס''ל ברי כזה לא הוי ברי אלא דוק' שאומרת שראה אותו מת: (קיח) שותקת. כלומר אם נשאת בהיתר ע''פ אשה א' או פסול א' ואח''כ באו שתי נשים או פסולים דמוציאין אותה לכ''ע היינו בהיא שותקת אבל אם גם היא אומרת מת ואשה אחת מסייע לה ואומרת מת ונשאת ואחרי כן באו שתי נשים ואומרות לא מת אז אם נשאת לא תצא דשנים הראשונים נאמנים לעולם ואין שתי נשים מוציאין אותה מחזקת אשת איש מאחר שנשאת בהיתר. ודוקא שנשאת כבר או אם התירוה אותה דאז הוי שתים הראשונים כשני עדים כשרים: (קיט) תצא. זהו דעת הטור אבל הרמב''ן והרשב''א ונ''י מפרשים דעת הרמב''ם דאע''פ שהתירוה ע''פ ע''א אם באו שתי נשים לבסוף ה''ל כשתי עדים המכחישות זא''ז ותצא אם לא בשנשאת לעד המעיד לה והיא אומרת ברי: (קכ) מעידים. ע' ב''ש. ואולי ט''ס הוא וצ''ל לאחד מעידיה ר''ל להעד שמסייע לה שאומר מת: (קכא) עדות. ובכל אלו הדינים. אשה ועכו''ם מסל''ת ועד מפי עד שוה הן לקול' או לחומר'. עד מפי גוי מסל''ת אי מיקרי עד כשר או פסול ע' מהריב''ל ח''ג סי' ח' ובהרשד''ם סי' נ''ט. היכא דאיכ' תרי סהדי שמעידין מפי גוי שמת פלוני וכפי עדותן אסורה לינש' ואיכ' תרי אחרינ' דמכחשי להו ואומרים מפי גוי עצמו שמת פלוני עדות מספיק להתירה אע''ג דהשנים שבאים לאוסרה מכחישי אהדדי כגון שא' אומר שלא היה מסל''ת רק שמתכוין להתיר וא' אומר שמסל''ת היה אך לא היה ברור לו במיתתו אפ''ה מצטרפי אהדדי כיון דסוף סוף לדברי שניהם אשה זו לא הותרה. וה''ה נמי אם מכחשי אהדדי אותם שאמרו מת באופן המיתה כיון שלדברי שניהם אינו קיים עדותן מצטרפין מהריב''ל ח''ג סי' ד'. עד א' העיד שמת. ועד מפי עד או אפי' שנים מפי שנים העידו לא מת למעשה יש להחמיר ואיכ' לספוקי אם נשאת אם תצא או לא. וכתב כנה''ג דף ל''א ע''א מדברי הרשד''ם סי' נ''ט משמע דתצא. ועיין מהריב''ל ח''ג סי' ה'. ותשובת הרמב''ן סי' קי''ט וכתב הרח''ש בקע''ד דוקא בבאו בבת א' אבל אם נשאת או התירוה ע''פ האומר מת אעפ''י שאח''כ באו ב' עדים הנ''ל ואמרו לא מת לא תצא מהתירה ע''ש. עד מפי עד שאומר מת והותרה האשה ואח''כ בא עד כשר מפי עצמו ואמר לא מת תלי' בפלוגת' דרבוות' דאיפליגו כשהותרה האשה ע''פ אשה או פסול ואח''כ בא עד כשר ואמר לא מת הרח''ש בקע''ד. התירוה או נשאת ע''פ עד מפי עד ואח''כ באו שני עדים מפי שני עדים ואמרו לא מת תצא. וכן ג''כ אם באו בבת א' שנים מפי שנים ואמרו מת ועד מפי עד אמר לא מת תנשא לכתחלה הרח''ש בקע''ד. באו בבת א' עד מפי עד אומר מת ועד מפי עד אומר לא מת לא תנשא ואם נשאת תצא. גוי מסל''ת האומר לא מת ומכחיש גוי מסל''ת האומר מת לא תנשא ואם נשאת תצא עיין כנה''ג דף מ''א ע''א. ובח''מ ס''ק ע''ד. עד מפי גוי מסל''ת ונשאת ואח''כ בא עד מפי עד כשר ואמר לא מת לא תצא מהריב''ל ח''ג סי' ה'. עד המעיד על איש א' שמת שלא ידע שמו כ''א על פי עצמו. מהריב''ל ח''ג סי' ח' חשיב ליה כעד מפי עד. והרשד''ם סי' כ''ט חשיב ליה כעד המעיד עצמו. והרח''ש בקע''ד הכריח כרשד''ם:


לח אִשָּׁה אוֹמֶרֶת: מֵת, אוֹ הִיא שֶׁאָמְרָה: מֵת בַּעְלִי, וְאַחַר כָּךְ בָּא עֵד (קכב) כָּשֵׁר וְאָמַר: לֹא מֵת, הֲרֵי זוֹ לֹא תִּנָּשֵׂא, וְאִם נִשֵּׂאת תֵּצֵא. וְיֵשׁ אוֹמְרִים שֶׁאִם אִשָּׁה אַחֶרֶת אוֹ הִיא שֶׁאָמְרָה: מֵת, (קכג) וְהִתִּירוּהָ לִנָּשֵׂא עַל פִּיהָ, וְאַחַר כָּךְ בָּא עֵד כָּשֵׁר וְאָמַר: לֹא מֵת, לֹא תֵּצֵא מֵהֶתֵּרָהּ. אֲבָל אִם בָּאוּ תְּחִלָּה שְׁתֵּי נָשִׁים וְהִתִּירוּהָ לִנָּשֵׂא עַל פִּיהֶן, וְאַחַר כָּךְ בָּא עֵד אֶחָד, לֹא תֵּצֵא מֵהֶתֵּרָהּ לְכֻלֵּי עָלְמָא (כ''כ הב''י בְּשֵׁם מ''מ):
 באר היטב  (קכב) כשר. ר''ל אפי' אחר שהתירוה ועיין כנה''ג דף ל''א ע''א: (קכג) והתירוה וכו'. להלכה אין סומכין לקול' בהיא עצמה ח''מ ב''ש. אשה שאמרה עד פלוני אמר לי שמת בעלי ואותו פלוני מכחיש לה אינה נאמנת. דכל עד מפי עד אם בא הראשון. וכפר את השני אין השני האומר בשמו נאמן מהריב''ל ח''ג סי' ד' והרדב''ז ח''א סי' רמ''ב. וכנה''ג דף ל''א ע''א האריך בזה וכתב אפשר לומר דדוק' בעד מפי עד אם בא הראשון וכפר את השני אין השני האומר משמו נאמן. אבל אשה עצמה מפי עד אפשר דנאמנת דהיא דייק' ומנסב' וכו' ומסיק שם ומ''מ דבר פשוט אצלי דלכ''ע אם נשאת ואח''כ בא העד והכחישה לא תצא. ואם הלכה לב''ד אחר ואמרה מת בעלי ולא הזכירה מעד נאמנת הרדב''ז ח''א סי' רמ''ב. אפילו למ''ד דאינו נאמן היינו בעד מפי עד אבל בשני עדים מפי עד א' אעפ''י שהעד מכחיש השנים נאמנים הראנ''ח סי' ל''ז אפי' למ''ד דאינה נאמנת היינו דוקא כששאלוהו והכחיש אבל אין אנו צריכין לשאול אותו אם הדבר כן כמו שאמרה מהר''י מינץ סי' י''ד והרדב''ז ח''א סי' רמ''ב כתב אם תלתה בעד וליתא קמן נאמנת במיגו דאמרה מת בעלה סתם ואי אית' קמן שיילינן ליה ע''ש. וכתב כנה''ג דף ל''א ע''ב. דלמ''ד דכל עד מפי עד אם בא הראשון וכפר את הב' אין השני האומר בשמו נאמן היינו דוקא ישראל מפי ישראל או גוי מסל''ת מפי גוי מסל''ת או מפי ישראל. אבל ישראל מפי גוי אינו נאמן הגוי אשר פיהם דיבר שוא להכחישו עיין שם:


לט הַנִּשֵּׂאת עַל פִּי עֵד אֶחָד, לֹא תִּנָּשֵׂא אֶלָּא בִּרְשׁוּת בֵּית דִּין. וְאִם נִשֵּׂאת שֶׁלֹּא בְּהוֹרָאַת בֵּית דִּין, יֵשׁ אוֹמְרִים שֶׁלֹּא (קכד) תֵּצֵא אֲפִלּוּ בָּא עֵד אֶחָד וְאָמַר: לֹא מֵת. וְהַבֵּית דִּין צְרִיכִין לִהְיוֹת (קכה) ג' וּכְשֵׁרִים, וְלֹא קְרוֹבִים זֶה לָזֶה וְלֹא לָעֵדִים:
 באר היטב  (קכד) תצא. זהו דעת הר''ן כלומר אם נשאת קדם שבא העד האוסר דאלו נשאת אח''כ מבואר לעיל דתצא. ועיין תשובת מהרשד''ם סי' נ''ט דחולק על הר''ן. והרח''ש בקע''ד דהסכים עם הר''ן וכן היא סברת מהריב''ל ח''ג סי' ח'. מה שהקשה הב''ש לשיטת הר''ן מה מקשה הגמר' דיבמות דף קי''ז ע''ב על מתני' דתני עד אומר מת ונשאת וכו' טעמא דנשאת הא לא נשאת לא כו' למה לא אוקמי מתני' נשאת ממש ולא התירוה ע''ש. ולא ק''מ דהא יש עוד לדקדק דלפי סברת המקשן דהקשה האמר עולא כל מקום שהאמינוהו וכו' ופרש''י שם ד''ה לא תצא מהתירה הראשון וכו' דוקא כשהתירוה קודם שבא עד שני אבל אם בא עד שני קודם שהתירוה לא אחשבי אכתי כתרי ע''ש א''כ החליט המקשן בדעתו דמתני' נמי איירי שהתירוה קודם שבא עד שני קשה מנ''ל זאת דילמ' מתני' איירי שלא התירוה מש''ה קתני נשאת וא''ל דהמקשן היה מוכח לעצמו דאיירי מתני' בהתירוה דאל''כ למה קתני אם נשאת לא תצא ה''ל למיתני תצא ודלא כסברת הר''ן. קשה מנ''ל זאת להמקשן דאין הדין של הר''ן אמת. וכך היה לו להקשות במאי עסקינן אלימא שלא התירוה א''כ למה קתני ואם נשאת לא תצא ואם בשהתירוה למה קתני נשאת. אלא ודאי דהמקשן הקשה כפשוט' למה קתני דוק' אם נשאת משמע דבלא נשאת לא משכחת ליה שום תקנתא הא אמר עולא וכו' א''כ בהתירוה נמי תנשא. עיין ודו''ק. ועיין כנה''ג דף ל''א ע''ב שכתב דעדיף נשאת שלא ברשות ב''ד מהתירוה לינשא ע''ש: (קכה) ג'. הח''מ מאריך ומסיק דא''צ ב''ד אלא דומה לשאר הוראת איסור והיתר ודי ביחיד גם א''צ ב''ד לקבל העדות דהא עד מפי עד כשר רק לענין קבלת עדות שלא יאמרו מבודין היינו צריך ג' לקבלת עדות אבל לענין היתר עיגון ביחיד סגי ע''ש. וב''ש הביא ראיה דצ''ל שלשה ע''ש:


מ אִשָּׁה אוֹמֶרֶת: לֹא מֵת, וּשְׁתֵּי נָשִׁים אוֹמְרוֹת: מֵת, הֲרֵי זוֹ (קכו) תִּנָּשֵׂא, וְכֵן אִם אָמְרוּ י' נָשִׁים לֹא מֵת וְי'' א נָשִׁים אוֹמְרוֹת מֵת, הֲרֵי זֶה תִּנָּשֵׂא, שֶׁאֵין אוֹמְרִים שְׁנַיִם כְּמֵאָה אֶלָּא בְּעֵדִים (קכז) כְּשֵׁרִים, אֲבָל בִּפְסוּלִים הַלֵּךְ אַחַר הָרֹב, בֵּין לְהָקֵל בֵּין לְהַחֲמִיר:
 באר היטב  (קכו) תנשא. אפילו אם לא התירוה הרא''ש: (קכז) כשרים. ואם מאה אומרים מת ושנים אומרים לא מת לא תנשא ותצא אא''כ נשאת לא' מעידיה ואם שנים אומרים מת וג' אומרים לא מת מ''מ אם ניסת לא' מעידיה לא תצא. אבל בפסולי עדות אם ב' אומרים מת וג' אומרים לא מת אפי' אם ניסת לא' מעידיה תצא בה''י ב''ש:


מא אִם שְׁנַיִם מְעִידִים (קכח) שֶׁשָּׁמְעוּ [כָּל אֶחָד] מִפִּי אֶחָד שֶׁמֵּת פְּלוֹנִי, וְעֵד אֶחָד מֵעִיד שֶׁשָּׁמַע מִפִּי אֶחָד שֶׁהוּא חַי, מֻתֶּרֶת:
 באר היטב  (קכח) ששמעו כל א'. כלומר כל א' מהם שמע מפי אחד. כן הוא בתשובת הר''ן וקמ''ל דכשם דבגוף עדות אזלינן בתר רוב דיעות ה''ה בעד מפי עד שנים שהם עד מפי עד מכחישין עד מפי עד אחד. ודוק' שהשנים באים מכח שנים אבל מאה ששמעו מאחד כחד חשיבי. וה''ה עד המעיד מפי רבים וע''א מעיד מפי יחיד שקולים הם מאחר דאין הרבים לפנינו ח''מ. וב''ש כתב דווקא אם רבים שמעו מאחד נחשבין כחד. אבל אם א' שמע מרבים עדיף מאחד שאמר ששמע מאחד ע''ש. מה שרוצה הח''מ להוכיח דאל''כ ליתני רבותא א' מפי שנים ולא שנים מפי שנים ע''ש. נ''ל דמש''ה נקט שנים מפי שנים להורות אבל שנים מפי אחד כאחד דמי ואי הוי נקט א' מפי שנים לא הוי ידעינן שנים מפי אחד וק''ל:


מב שְׁנֵי עֵדִים אוֹמְרִים: מֵת, וּשְׁנַיִם אוֹמְרִים: לֹא מֵת, הֲרֵי זוֹ לֹא תִּנָּשֵׂא וְאִם נִשֵּׂאת תֵּצֵא, מִפְּנֵי שֶׁהוּא (קכט) סָפֵק. וְאִם נִשֵּׂאת לְאֶחָד מֵעֵדֶיהָ, וְהִיא אוֹמֶרֶת: בָּרִי לִי שֶׁמֵּת, הֲרֵי זוֹ לֹא תֵּצֵא. אֵין מוֹצִיאִין אִשָּׁה מִבַּעְלָהּ אִם יָצָא קוֹל שֶׁבַּעְלָהּ הָרִאשׁוֹן חַי (רַבֵּנוּ יְרוּחָם):
 באר היטב  (קכט) ספק. כלומר אף על גב דנשאת בהיתר על פי שנים הראשונים תצא מהתירה על פי עדים האחרונים דלא אמרינן לא תצא אלא בפסולים אבל כשאחרונים כשרים מוציאין אותה דתרי ותרי ספיק' הוא ואשה בחזקת א''א קיימי והבא עליה באשם תלוי קאי ח''מ. ול''ד להיתר ע''פ ע''א דשם ע''י ההיתר נעשה העד הראשון כשנים והיה כאלו אין ספק בדבר ועיין כנה''ג דף ל''א ע''א. וכן אפי' במקום שנאמר לא תצא אם התירוה אפ''ה לא תנשא לכתחלה משום לזות שפתים כמ''ש סעיף ל''ז. מיהו בשבויה מהני היתר אע''ג שבאו עידי השבויה אחר ההיתר מותרת כי עדותם אינו סותרת ההיתר דיוכל להיות אע''ג דהיתה בשביה לא זנתה לכן מהני היתר שם אם לא באו עידי טומאה ש''ס:


מג הָאִשָּׁה עַצְמָהּ נֶאֱמֶנֶת לוֹמַר שֶׁמֵּת בַּעְלָהּ, וְתִנָּשֵׂא אוֹ תִּתְיַבֵּם עַל פִּיהָ, וְנוֹתְנִים לָהּ עִקַּר (קל) כְּתֻבָּתָהּ; אִם תִּתְיַבֵּם, נִכְנַס הַיָּבָם לַנַּחֲלָה עַל פִּיהָ. וַאֲפִלּוּ אִשָּׁה שֶׁהִיא (קלא) שׁוֹטָה, נֶאֱמֶנֶת (תא''ו נ' כ''ג), וּבִלְבַד שֶׁיּוֹדַעַת בְּטִיב נִשּׂוּאִין וְאַלְמְנוּת (שָׁם בְּשֵׁם הָרמ''ה). בַּמֶּה דְּבָרִים אֲמוּרִים, כְּשֶׁבָּאָה לְבֵית דִּין וְאָמְרָה: מֵת בַּעְלִי, הַתִּירוּנִי, וְלֹא הִזְכִּירָה שֵׁם כְּתֻבָּה, מַתִּירִין אוֹתָהּ לִנָּשֵׂא וּמַשְׁבִּיעִין (קלב) אוֹתָהּ וְנוֹתְנִים לָהּ כְּתֻבְתָּה. אֲבָל אִם בָּאָה וְאָמְרָה: מֵת בַּעְלִי, תְּנוּ לִי כְּתֻבָּתִי, אַף לִנָּשֵׂא אֵין מַתִּירִין אוֹתָהּ, שֶׁעַל עִסְקֵי הַכְּתֻבָּה בָּאָה; וַהֲרֵי זוֹ בְּחֶזְקַת שֶׁלֹּא מֵת, וְאֵין דַּעְתָּהּ לִנָּשֵׂא אֶלָּא לִטֹּל (קלג) כְּתֻבָּתָהּ מֵחַיִּים בִּלְבַד. וְיֵשׁ אוֹמְרִים דַּאֲפִלּו יֵשׁ לָהּ עֵד (קלד) שֶׁמֵּת, לֹא מְהַנֵּי בִּכְהַאי גַּוְנָא (נ''י בְּשֵׁם הָרִיטְבָ''א):
 באר היטב  (קל) כתובתה. היינו מנה מאתים. אבל לא תוספת ונדוניא דהיינו נצ''ב עיין כנה''ג דף ל''א ע''ב שהבי' פוסקים הרבה דס''ל כן. ומבי' ג''כ פוסקים הרבה דס''ל שגובה מנה מאתים ותוספת' ונדוני' בין מבני חרי בין ממשעבדי בין שהותרה על פיה בין עי''ג מסל''ת בין ע''י עד כשר ע''ש. ועיין מהריב''ל ח''ב סי' ע''ה ומהר''ם מטראני ח''ג סי' קל''ד והרשד''ם חא''ה סימן ע''ה כתב דהיכ' שנשאת עי''ג מסל''ת גובה כתובתה משלם מנה מאתים ותוספת' ונדוני'. אבל בסי' רכ''ג בחא''ה ובח''מ סי' תמ''ח כתב דבין נשאת על פיה בין נשאת עי''ג מסל''ת אינה גובה כ''א מנה מאתים אבל לא תוספת ונדוני' וכ''כ הר''י הלוי סי' י''ו עיין כנה''ג דף ל''א ע''ב. וכתב משפט צדק ח''א סי' ט' שאם האשה תפסה יכולה לומר קים לי. אם נשתקע זכרו והותרה לינשא גובה כתובה משלם הר''י הלוי סי' י''ז: (קלא) שוטה. מ''ש הח''מ גמרא ערוכה היא לדבריך פקחת תנשא וכו'. יבמות קט''ז ע''ב. אינו מוכרח די''ל דה''ק לדבריך פקחת תנשא. ור''ל פקחת דיודעת לקרוע בגדיה ובוכה. ושוטה ר''ל דלא עבדה הכי. אבל באמת אינה שוטה. ואחת זו ואחת זו תנש' קאי בין דעבדה הכי ובין לא תנש' אבל שוטה ממש י''ל לא עיין ודו''ק וכ''כ התוס' י''ט במשנה א' פרק האשה שלום ע''ש ועיין בה''י: (קלב) אותה. היינו ע''י השבועה דנשבעת על הכתובה משביעין אותה שמת והגיע הז''פ של הכתובה ח''מ ב''ש: (קלג) כתובתה. מלשון זה משמע אם נשאת כבר שלא ברשות ב''ד נותנין לה כתובתה דהא אזיל לה חשדא. והרח''ש בקע''ד כתב לענין הלכה. באומרת התירוני לינש' ותטלי כתובה לא תנשא כדי לחוש לדברי הרא''ש והטור. אמנם אם נשאת לא תצא דכדאי הם הרי''ף והרמב''ם לסמוך עליהם שלא להוצי' אשה מתחת בעלה. אבל אם אמרה תנו לי כתובה והתירוני לינש' אף אם נשאת תצא כיון דהרמב''ם הוא יחיד בדבר הזה ע''ש. וכנה''ג דף מ''ט ע''ב חולק עליו והאריך בזה ולבסוף העלה דבין אמרה תנו לי כתובה והתירוני לינשא ובין אמרה התירוני לינש' ותנו לי כתובתי לא תנשא לכתחל' ואם נשאת לא תצא. אבל באמרה מת בעלי ותנו לי כתובתי אין ולאו ורפי' בידי אם תצא או לא ע''ש דף ט' ע''א. ועיין ח''מ ב''ש בה''י: (קלד) שמת. מלשון הריטב''א משמע דלא החמיר אלא בהביאה היא העד לב''ד דאז יש לחוש שהיא שכרה אותו בשביל הכתובה אבל כל שהעד בא לבדו לב''ד למה לא נאמין לו וא''כ קשה על רמ''א למה כתב כל שיש לה עד ולא כתב כל שהביאה העד לב''ד כלשון הריטב''א ח''מ. ואם ע''א אומר קברתיו נאמן עיין ב''ש:


מד בָּאָה וְאָמְרָה: מֵת בַּעְלִי, הַתִּירוּנִי לִנָּשֵׂא וּתְנוּ לִי אֶת כְּתֻבָּתִי, מַתִּירִין אוֹתָהּ לִנָּשֵׂא וְנוֹתְנִים לָהּ כְּתֻבָּתָהּ, מִפְּנֵי שֶׁעִקַּר דְּבָרֶיהָ עַל עִסְקֵי הַנִּשּׂוּאִין בָּאָה. אֲבָל אִם בָּאָה וְאָמְרָה: תְּנוּ לִי כְּתֻבָּתִי וְהַתִּירוּנִי לִנָּשֵׂא, מַתִּירִין אוֹתָהּ וְאֵין נוֹתְנִים לָהּ כְּתֻבָּה, וְאִם תָּפְסָה אֵין מוֹצִיאִין מִיָּדָהּ. וְיֵשׁ מִי שֶׁאוֹמֵר, דְּבֵין בָּזוֹ וּבֵין בָּזוֹ אֵין מַתִּירִין אוֹתָהּ, כֵּיוָן שֶׁהִזְכִּירָה כְּתֻבָּה: 

מה מִי שֶׁיֵּשׁ לוֹ שְׁתֵּי נָשִׁים, וּבָאָה אַחַת מֵהֶן וְאָמְרָה: מֵת בַּעְלִי, הֲרֵי זוֹ תִּנָּשֵׂא עַל פִּי עַצְמָהּ. וְצָרָתָהּ (קלה) אֲסוּרָה, שֶׁאֵין צָרָה נֶאֱמֶנֶת לְהָעִיד לַחֲבֶרְתָּהּ. וַאֲפִלּוּ נִשֵּׂאת זוֹ תְּחִלָּה, אֵין אוֹמְרִים: אִלּוּ לֹא מֵת בַּעְלָהּ לֹא הָיְתָה אוֹסֶרֶת עַצְמָהּ עָלָיו, שֶׁמָּא מִשִּׂנְאָתָהּ בְּצָרָתָהּ רוֹצָה הִיא שֶׁיֵּאָסְרוּ שְׁתֵּיהֶן עָלָיו:
 באר היטב  (קלה) אסורה. בש''ס מבואר דמחזיקין לבעלה חי ואם הוא כהן תאכל בתרומה לפ''ז י''ל דאין תופסין בה קידושין של אחר. מיהו תו' כתבו שם דמסופק אם אכלה תרומה דאוריית' לפ''ז תופסין בה קדושין של אחר ב''ש:


מו זֹאת אוֹמֶרֶת מֵת בַּעְלִי, וְצָרָתָהּ מַכְחִישָׁה וְאוֹמֶרֶת לֹא (קלו) מֵת, הֲרֵי זוֹ תִּנָּשֵׂא; כְּשֵׁם שֶׁאֵינָהּ מְעִידָה לָהּ לְהַתִּירָהּ, כָּךְ אֵינָהּ יְכוֹלָה לְהָעִיד לָהּ (קלז) לְאָסְרָהּ:
 באר היטב  (קלו) מת. גוי מסל''ת שמת. וישראל אמר לאביו שלא מת ואח''כ אמר שלא אמר כן אלא להשיב לב האב תנשא מהריב''ל ח''ג סי' ל''א: (קלז) לאוסרה. וה''ה שאר פסולים שאינם נאמנים להתיר אינם נאמנים לאוסרה פסקי מהרא''י סימן ר''כ רכ''ב:


מז זֹאת אוֹמֶרֶת מֵת, וְצָרָתָהּ אוֹמֶרֶת נֶהֱרַג, הוֹאִיל וּשְׁתֵּיהֶן אוֹמְרוֹת שֶׁאֵינוֹ קַיָּם, הֲרֵי אֵלּוּ יִנָּשְׂאוּ: 

מח בַּמֶּה דְּבָרִים אֲמוּרִים, שֶׁהָאִשָּׁה נֶאֱמֶנֶת לוֹמַר: מֵת בַּעְלִי, כְּשֶׁיֵּשׁ שָׁלוֹם בֵּינוֹ לְבֵינָהּ וְשָׁלוֹם בָּעוֹלָם. אֲבָל אִם יֵשׁ קְטָטָה בֵּינוֹ לְבֵינָהּ, כְּגוֹן שֶׁאָמְרָה: גֵּרַשְׁתַּנִי בִּפְנֵי פְּלוֹנִי (קלח) וּפְלוֹנִי, וּבָאוּ אוֹתָם הָעֵדִים וְהִכְחִישׁוּהָ, אוֹ שֶׁהֵמִּיר (קלט) בַּעְלָהּ וְהִנִּיחָהּ עֲגוּנָה (הַגָּהוֹת אַלְפָסִי), וְאַחַר כָּךְ הָלְכָה הִיא וּבַעְלָהּ לִמְדִינָה אַחֶרֶת וּבָאָה וְאָמְרָה: מֵת בַּעְלִי, אֵינָהּ נֶאֱמֶנֶת. וַאֲפִלּוּ אָמְרָה (קמ) קְבַרְתִּיו (ב''י בְּשֵׁם המ''מ פי''ג מֵהִלְכוֹת גֵּרוּשִׁין), אַף עַל פִּי שֶׁשָּׁלוֹם בָּעוֹלָם. וַאֲפִלּוּ בָּא עֵד אֶחָד וְהֵעִיד לָהּ שֶׁמֵּת (קמא) בַּעְלָהּ, לֹא תִּנָּשֵׂא, שֶׁמָּא הִיא שָׂכְרָה (קמב) אוֹתוֹ, וְאִם נִשֵּׂאת לֹא (קמג) תֵּצֵא, שֶׁהֲרֵי יֵשׁ לָהּ עֵד. וְכֵן אִם הָיְתָה מִלְחָמָה בָּעוֹלָם, וּבָאָה וְאָמְרָה: מֵת בַּעְלִי (קמד) בַּמִּלְחָמָה, אֵינָהּ נֶאֱמֶנֶת, אַף עַל פִּי שֶׁיֵּשׁ שָׁלוֹם בֵּינוֹ לְבֵינָהּ, תִּסְמֹךְ דַּעְתָּהּ עַל דְּבָרִים שֶׁרֻבָּן לְמִיתָה, וְתֹאמַר מֵת, כְּגוֹן שֶׁנֶּהֶרְגוּ הָרִאשׁוֹנִים וְאַחֲרוֹנִים, שֶׁהָיָה בַּעְלָהּ בְּאֶמְצָעָן, שֶׁהֲרֵי הִיא אוֹמֶרֶת: מֵאַחַר שֶׁנֶּהֶרְגוּ אֵלּוּ וָאֵלּוּ, נֶהֱרַג הוּא בִּכְלָלָן, לְפִיכָךְ אֵינָהּ נֶאֱמֶנֶת אֲפִלּוּ אוֹמֶרֶת (קמה) קְבַרְתִּיו. וְיֵשׁ אוֹמְרִים שֶׁאִם אָמְרָה: קְבַרְתִּיו, (קמו) נֶאֱמֶנֶת. וְאִם אָמְרָה: מֵת עַל מִטָּתוֹ, נֶאֱמֶנֶת לְדִבְרֵי (קמז) הַכֹּל. הגה: וְהוּא הַדִּין כָּל שֶׁאוֹמֶרֶת שֶׁמֵּת אוֹ (קמח) נֶהֱרַג רָחוֹק מִן הַמִּלְחָמָה, מְהֵימְנָא, דְּלֹא שַׁיָּךְ לוֹמַר בִּדְדָמֵי אֶלָּא בְּאוֹמֶרֶת שֶׁמֵּת אוֹ נֶהֱרַג בְּמִלְחָמָה מַמָּשׁ, אֲבָל שֶׁלֹּא בְּמִלְחָמָה, אֲפִלּוּ הָלַךְ שָׁם סָמוּךְ לְמַעֲרֶכֶת הַמִּלְחָמָה לִקְנוֹת שָׁלָל, נֶאֱמֶנֶת (בְּמָרְדְּכַי פ' הָאִשָּׁה בַּתְרָא בְּשֵׁם ראבי''ה):
 באר היטב  (קלח) ופלוני. אבל אם נתקוטטה עם בעלה ואומרת לו גרְשֵני אין זו קטטה דכולהו אומרות כן בשעת כעסן יבמות קי''ו ע''א. ועיין בהרא''ם ח''א סי' כ''א וכ''ב: (קלט) בעלה. עיין ח''מ ב''ש והרא''ם ח''א סימן כ''א: (קמ) קברתיו. משום דחיישינן דמשקרת ואין חילוק בין הרגיל הוא קטטה או היא עיין כ''מ ה''ג פי''ג דהאריך: (קמא) בעלה. הרא''ש סי' כ' כתב יש מי שפירש דברי הרמב''ם דמיירי כשאמרה היא מתחלה מת בעלי ואח''כ בא העד המסייע לה דחיישינן שמא שכרה אותו אבל אם בא העד לבדו נאמן הוא ואין זה מוכרח לסמוך להקל בלא ראיה ח''מ ועיין ב''ח ועיי' בכ''מ פי''ג מה''ג: (קמב) אותו. ממיל' אפילו אי אמר קברתיו אינו נאמן כמו שהיא עצמה אינה נאמנת ח''מ. ואפשר אם העד בא לבדו כסברת הרא''ם בס''ק שלפני זה ואמר קברתיו יש להקל. עיין ב''ש ס''ק קמ''ג: (קמג) תצא. עי' ב''ש כנה''ג דף מ''ט ונו''ן: (קמד) במלחמה. משמע דאם אמרה סתם מת אמרינן מת על מיטתו קאמרה. וכ''מ מהג''ה דבסמוך. וכ''כ בה''י. אבל ברש''י יבמות דף קט''ו ע''א מבואר דאם אמרה סתם מת אם מלחמה בעולם הוי כאלו אומרת מת במלחמה וכן הוא דעת מהר''ם מלובלין סי' קפ''ט. ומסוף דברי הרמב''ם שכתב אבל אם אמרה מת על מטתו נאמנת משמע נמי הא מת סתם אמרינן מת במלחמה קאמרה ועיין ב''ח וב''ש (קמה) קברתיו. עיין בהרא''ם סי' כ' והועתקה בכ''מ פי''ג מה''ג. ועיין ב''ח. ומ''ש וז''ל ומה שקשה ליהמני' במת במלחמה במגו דמת על מטתו ע''כ פירושו דאם אמרה מת מיתת עצמו במלחמה ולא נהרג דהוי מגו מת אטו מת. ומ''ש שם עוד וז''ל מיהו החזיקה היא מלחמה בעולם קשה אמאי לא תנשא לכתתלה במגו דמת על מטתו ע''כ. פירושו אם אמרה מת מיתת עצמו ולא נהרג והיא החזיקה מלחמה דהוי מיגו מת אטו מת ודו''ק. א''כ מ''ש הב''ש על הב''ח ואשתמיטת' ליה דברי תוספת הללו. לא דק. ועוד אפשר לומר דהב''ח שכתב ומה שקשה ליהמני במת במלחמה במגו דמת על מטתו. פירושו באם אמרה מת וקברתיו. גם מ''ש מיהו בהחזיקה היא מלחמה קשה אמאי לא תנשא וכו' קאי נמי דאמרה מת וקברתיו ע''ש. גם מ''ש הב''ח לכאורה דברי תוס' הללו סותרים זא''ז ע''ש. לא דק. דמלחמה בעולם דמתני' דלא מהימני איירי אפי' באמרה מת סתם דהשת' הוי מגו מת אטו מת דהיינו מת סתם מגו דמת על מטתו וכ''כ המרש''א ע''ש ועי' בית יהודה. גם מ''ש הב''ח וקשה אכתי אית לה מיגו מת ולא נהרג במלחמה במגו מת בביתו. לא הבנתי דהא לפי הפשט הגמר' דהחזיקה היא מלחמה בעולם וכו' ר''ל דהיא אמרה דנהרג במלחמה. אבל אי אמרה דמת מיתת עצמו במלחמה ולא נהרג והיא החזיקה מלחמה זהו באמת קושית הב''ח כמו שפרשתי. וא''ל מה הקשה הב''ח אמאי לא תנשא לכתחלה בהחזיקה היא מלחמה במגו דמת על מטתו. דהא המיגו דאי בעי אמרה שלום בעולם לא מהני מטעם דאמרי בדדמי א''כ למה מהני מגו דמת על מטתו. בשלמ' תוספת שם הקשה על האיבעי' למה אמרו האי מיגו ולא אמרו האי מיגו דמת על מטתו אבל על הב''ח קשה. אפשר לומר דאם אמרה מת מיתת עצמו לא שייך בדדמי ומהני מיגו דבנהרג שייך בדדמי דזימני דמחו ליה בגירא וכו' עיין ודו''ק: (קמו) נאמנת. דלא חיישינן משקרת אלא דחיישינן שמא אמרה בדדמי וקברתיו לא שייך בדדמי. ואפשר לפי דיעה זו אם אמרה מת מיתת עצמו במלחמה נאמנת דלא שייך בדדמי ודו''ק וצ''ע: (קמז) לד''ה. ר''ל מת שלא במלחמה אלא בביתו על מטתו מהרש''ל אבל מת במלחמה ולא נהרג אינה נאמנת כ''מ מהג''ה דבסמוך. ועיין ס''ק שלפני זה מש''ש ועיין ב''ש: (קמח) נהרג. הח''מ מסופק אם הרמב''ם מודה לזה משום דהרמב''ם ס''ל אפי' בקברתיו אינה נאמנת ומסתמ' קברה אותו רחוק מן המלחמה ואפ''ה לא מהני ע''ש. וב''ש כתב עליו דל''ד ע''ש:


מט לֹא הֻחְזְקָה (קמט) מִלְחָמָה בָּעוֹלָם, וּבָאָה וְאָמְרָה: מִלְחָמָה הָיְתָה בְּמָקוֹם פְּלוֹנִי וּמֵת בַּמִּלְחָמָה, לֹא תִּנָּשֵׂא לְכַתְּחִלָּה, וְאִם נִשֵּׂאת, לֹא תֵּצֵא. וְיֵשׁ אוֹמְרִים דַּאֲפִלּו נִשֵּׂאת, (קנ) תֵּצֵא (טוּר בְּשֵׁם הָרֹא''שׁ):
 באר היטב  (קמט) מלחמה כו'. מבואר בש''ס אם א''י אם מלחמה בעולם א''צ לשאול אותה נ''י. ואם החזיקה מלחמה ואומרת קברתיו נאמנת אפילו לדעת הרמב''ם דשייך מיגו דאי בעיא אמרה שלום בעולם. ב''ש ע''ש ועיין ב''ש ס''ק קנ''ו. וא''ל א''כ אפילו מלחמה בעולם נמי נימא אם אומרת קברתיו נאמנת במיגו דאי בעי אמרת מת על מטתו. דאין זו מגו טוב הואיל וידוע שמלחמה בעולם כתירץ תוספת: (קנ) תצא. עיין ח''מ ב''ש. וכנה''ג דף ל''ב ע''א ודף ע' ע''א כתב דט''ס הוא בטור שאין מדברי הרא''ש שס''ל דתצא. והרדב''ז ח''א סי' רי''ט כתב שלדעת הרא''ש שאם נשאת תצא וכ''ד הרי''ף ע''ש:


נ בָּא עֵד אֶחָד וְאָמַר: רְאִיתִיו שֶׁמֵּת בַּמִּלְחָמָה אוֹ בְּמַפֹּלֶת, אִם אָמַר: קְבַרְתִּיו, תִּנָּשֵׂא עַל פִּיו, וְאִם לֹא אָמַר: קְבַרְתִּיו, (קנא) לֹא תִּנָּשֵׂא, וְאִם נִשֵּׂאת לֹא תֵּצֵא. הגה: אֲבָל שְׁנַיִם, אֲפִלּוּ לֹא אָמְרוּ: (קנב) קְבַרְנוּהוּ, נֶאֱמָנִים (ג''ז טוּר בְּשֵׁם הָרֹא''שׁ). וְיֵשׁ אוֹמְרִים אֲפִלּוּ בְּעֵד אֶחָד, אֲפִלּוּ אָמַר: (קנג) מֵת, אוֹ נֶהֱרַג, וּרְאִיתִיו אַחַר כָּךְ וְהִכַּרְתִּיו הֵיטֵב בִּטְבִיעוּת עַיִן וּרְאִיתִיו שֶׁמֵּת, נֶאֱמָן, דְּהָוֵי כְּאִלּוּ אָמַר: קְבַרְתִּיו (ב''י בְּשֵׁם הַמָּרְדְּכַי פֶּרֶק הָאִשָּׁה). וְכוּתִי הַמֵּסִיחַ לְפִי תֻּמּוֹ וְאָמַר שֶׁמֵּת בַּמִּלְחָמָה, צָרִיךְ גַּם כֵּן שֶׁיֹּאמַר: קְבַרְתִּיו (ב''י בְּשֵׁם הָרַ''ן פֶּרֶק הָאִשָּׁה, וְכֵן מַשְׁמַע בַּאֲשֵׁרִ''י וּבַתו'). וְיֵשׁ מְקִלִּין (קנד) בָּזֶה (מָרְדְּכַי בְּשֵׁם רַבִּי שִׂמְחָה וְרַבִּי נָתָן וראבי''ה):
 באר היטב  (קנא) תנשא. אפי' לדעת הרמב''ם דס''ל אם היא אומרת קברתיו אינה נאמנת משום דחיישינן דמשקרת מ''מ בעד לא חיישינן דמשקר. אלא החשש הוא שמא אמר בדדמי ובקברתיו לא שייך בדדמי ועיין ב''ש ס''ק קמ''ג. אין חילוק בזה בין אומר מת סתם לאומר ראיתיו מת הראנ''ח ח''א סי' ע''ה. נהרגו הרבה נפשות כמו ששים דמי למלחמה הרש''ך ח''א סי' כ''ו. ועיין מהר''ם מטראני ח''ב סי' ע''ח מלחמה דים כמלחמה קטנה דמי ואין לחוש בדדמי משפט צדק ח''א סי' ס''ח. ל''ד דאומר העד קברתיו אלא כל שנתעסק בטלטול ממקום למקום כדרך המתים סגי הרא''ש סי' ד' וסי' ו'. דוקא מלחמה גדולה אבל לסטים על שיירא אחת אפשר שאצ''ל קברתיו מהריב''ל. אבל מהר''ם מלובלין סי' נ''א. ובסי' קכ''ח כתב דנפלו עלינו ליסטים הוי כמלחמה ואומר בדדמי ע''ש. עיין כנה''ג דף ל''ב ע''א: (קנב) קברנוהו. כי בשנים לא אמרינן דאומרים בדדמי כ''ד הרא''ש והרשד''ם סי' נ''ה בנימין זאב סי' י''ט תשובת ב''י סי' א' מדיני יבום וחליצה. והר''א ששון ח''א סי' א' ומהר''ם מלובלין סי' קכ''ח ולדידי חזיא דהוכחות הרא''ש לאו הוכחה היא דרוצה להוכיח מדקאמר ומאה נשים כע''א דמי וכו' משמע אי הוי כשני עדים לא אמרי בדדמי עכ''ל. ואיני רואה כאן שום הוכחה חדא דהגמרא רוצה להוכיח דאפילו בחד נמי לא אמרינן בדדמי ועוד דהא לפי סברת הרי''ף דס''ל דאפילו בתרי נמי אמרי בדדמי קשה אמאי לא קא מבעיא בב' עדים כי היכ' דמבעי' ליה בע''א וצ''ל דס''ל להרי''ף דאה''נ דתרתי קא מבעי' ליה כמ''ש הב''ח א''כ מוכרח הגמר' לומר והא מאה נשים כחד דמי למיפשט תרווייהו דלא אמר בדדמי עיין ב''ח ודו''ק בסוגי' זו דקשי' לי על הוכחת הגמר' והא מאה נשים וכו' וקתני קשי' ע''ש. דילמ' התם איירי דאמרי מת וקברתיו. גם על התרצן למה לא משני כן ועיין מ''ש הנ''י ודו''ק. אפילו לדעת הרי''ף אם ההורגים עצמם הם המעידים ליכ' למיחש בדדמי הרש''ך ח''א סי' כ''ז. מהריב''ל ח''א כלל א' סי' ב' פסק דשנים נאמנים אפי' בלא קברנוהו כהרח''ש אפילו הם פסולים. והרא''ש סי' ד' וסימן למ''ד חולק עליו ופסק דוק' שנים כשרים ולא פסולים. וכ''כ בהרש''ך ח''ב סימן ד' ורשד''ם סי' ע''ט ובצ''צ סי' פ''ח והרמ''א בתשובתו סי' ק''א ומהר''ם מלובלין סימן קכ''ט. העיד אחד בשם שניהם הוי כאלו היו בפנינו השני עדים ולא חיישינן בדדמי הרמ''ט ח''ב סי' מ''ט מהר''ם מלובלין סי' קכ''ח וצ''צ סי' פ''ח. הא בשנים נאמנים בלא קברנוהו. דוק' כשאמרו שראו שמת אבל אמרו ששמעו שמת אפילו ק' כחד דמי תשובת ב''י סי' א' מדיני יבום וחליצה: (קנג) מת. כתב הח''מ דה''פ דברי המרדכי שכתב דין זה דהעד ההוא לא ראה ההריגה אלא מצא (הורג) [הרוג] א' והכירו שהו' פלוני אז א''צ לומר קברתיו כיון שלא ראה את ההריגה לא אמר בדדמי ולא כמשמעות דברי ההג''ה זו דמשמע דהוא ראה הריגה. והריב''ש סי' שע''ח כתב דאין הכרתיו מועיל כמו קברתיו. ועיין ראנ''ח סי' ע''ה וכנה''ג ד' ט' מ''ח. ובקע''ד סי' רפ''ט וסי' ל''ד. וב''ש כתב די''ל דאיירי שפיר דראה ההריג' ומ''ש הרמ''א ראיתי אח''כ שמת היינו שמת בודאי וכ''כ צ''צ סי' פ''ח: (קנד) בזה. עיין ד''מ שמביא כמה פוסקים דחולקים ע''ז וס''ל עכו''ם לא עדיף מע''א וכ''כ הח''מ למעשה אין לסמוך על מקילין אלו עיין ב''ש:


נא הָאִשָּׁה שֶׁאָמְרָה: מֵת בַּעְלִי תַּחַת (קנה) הַמַּפֹּלֶת, אֵינָהּ נֶאֱמֶנֶת. וְכֵן אִם הָיָה שִׁלּוּחַ (קנו) נְחָשִׁים וְעַקְרַבִּים, וְאָמְרָה: נְשָׁכוֹ נָחָשׁ, אוֹ עַקְרָב, וּמֵת, אֵינָהּ נֶאֱמֶנֶת; שֶׁמָּא תִּסְמֹךְ דַּעְתָּהּ עַל רֹב אֲנָשִׁים שֶׁמֵּתוּ כָּךְ בִּנְשִׁיכָה. וְלָכֵן דִּינָם כְּמִלְחָמָה. וּצְרִיכָה שֶׁתֹּאמַר: מֵת עַל מִטָּתוֹ, אוֹ שֶׁתֹּאמַר: (קנז) קְבַרְתִּיו (ב''י בְּשֵׁם המ''מ):
 באר היטב  (קנה) המפולת. עיין מ''ש הב''ש. דלכאור' מ''ש כאן סותרים למ''ש ס''ק ק''נ היכ' דיש לה מיגו נאמנת בקברתיו אף לטעם הב' עיין ודו''ק ועיין רלנ''ח סי' קל''ה: (קנו) נחשים. דדוק' כשהיו משולחים ברוב בני אדם אבל אם נשך אחד מהם ובאתה אשתו ואמרה ע''י נשיכת נחש מת בעלי נאמנת רי''ו ועיין בה''י: (קנז) קברתיו. כתב הח''מ ר''ל למאן דס''ל קברתיו מהני. ולהרמב''ם לא מהני באשה עצמה קברתיו והרמ''א סמך אדלעיל ע''ש. ואפשר לומר דכאן כ''ע מודה דנאמנת אם אמרה קברתיו דיש לה מגו דאי בעי אמרה מת סתם עיין ב''ש ס''ק ק' וס''ק קנ''ו:


נב אָמְרָה: עִשְּׁנוּ עָלֵינוּ בַּיִת אוֹ מְעָרָה, הוּא מֵת וַאֲנִי נִצַּלְתִּי, אֵינָהּ נֶאֱמֶנֶת; כְּשֵׁם שֶׁנַּעֲשָׂה לָהּ נֵס, כָּךְ נַעֲשָׂה לוֹ: 

נג הָיְתָה שְׁנַת (קנח) רְעָבוֹן וְאָמְרָה: מֵת בַּעְלִי, אֵינָהּ נֶאֱמֶנֶת. אֲפִלּוּ אָמְרָה: מֵת עַל מִטָּתוֹ (טוּר). מֵת וּקְבַרְתִּיו, נֶאֱמֶנֶת. אָמְרָה: מֵת בַּצָּמָא, הָוֵי כְּאִלּוּ אָמְרָה: מֵת בָּרָעָב (ב''י):
 באר היטב  (קנח) רעבון. עיין מ''מ פי''ג מה''ג. עד מפי עד שאמר שמעתי מפלוני שפלוני מת ברעבון חיישינן בדדמי תומת ישרים סי' קנא:


נד אָמְרָה: נָפְלוּ עָלֵינוּ (קנט) כּוּתִים, אוֹ לִסְטִים, הוּא נֶהֱרַג וַאֲנִי נִצַּלְתִּי, נֶאֱמֶנֶת; שֶׁאֵין דַּרְכָּן לַהֲרֹג הַנָּשִׁים, כְּדֵי שֶׁנֹּאמַר כְּשֵׁם שֶׁנִּצְּלָה הִיא כָּךְ נִצַּל הוּא:
 באר היטב  (קנט) עכו''ם. משום דמלחמה קטנה אמרינן אשה כלי זיין עליה ואינה מתייר' ועמדה וראתה שמת ולא אומרת בדדמי גם למשקרת לא חיישינן אלא במלחמה גדולה עיין ב''ש. ויש לחקור באשה זקנה שאינה ראויה לביאה אם שייך לומר אשה כלי זיינה עליה. ומיהו לא יפול ספק זה כ''א לפרש''י שם ע''ז דף כ''ה ע''ב. דפירש דאין הגוי הורג אותה ובא עליה. אבל לפירוש תוספת שם לפי שאינם בעלי מלחמות ומריבות מרחמין עליה. א''כ כ''ש אשה זקנה כלי זיינה עליה. וא''ל לרב אידי שם דאמר אפילו במכוערת. א''כ י''ל ה''ה נמי זקנה. זה אינו דבחורה והיא מכוערת יש בה טעם ביאה משא''כ בזקנה וצ''ע כנה''ג דף ל''ב ע''ב. ואפשר לומר דאפי' בזקנה נמי כלי זיינה עליה דאל''כ לימא איכ' בינייהו אשה זקנה וק''ל. עיין ב''ח ובה''י:


נה הָיָה דֶּבֶר בָּעוֹלָם וְאָמְרָה: מֵת בַּעְלִי, (קס) נֶאֱמֶנֶת. וְיֵשׁ אוֹמְרִים דְּאֵינָהּ נֶאֱמֶנֶת (טוּר וְרַבֵּנוּ יְרוּחָם):
 באר היטב  (קס) נאמנת. עיין ברמב''ם פי''ג דין ז' כנה''ג דף ח' ע''ב. וכ''מ כתב שם בשם הר''ן בפרק הנזכר דין י''ט דה''ה עד א' אומר מת בדבר לא מהימן עד שיאמר קברתיו ע''ש. ונסתפקתי אם היא אמרה מת בעלי בדבר וקברתיו אם מהני לדעת הרמב''ם לפי דעת הר''ן שגורס ברמב''ם אינה נאמנת ואפשר דמהני דבדבר לא שייך הב' טעמים של הר''ן עיין ב''ש ס''ק קמ''ו ודו''ק מי שנשרף וצעקה אשתו ואומרת ראו בעלי שנשרף נאמנת. ודוק' דליכ' שום דבר שמורה שהיה שם עוד אחד אבל אם נשאר יד ואנו מכירים שאין זה מאיש שנשרף אע''ג דאמרה בעלי נשרף אינה נאמנת רי''ו ב''ש:


נו הָאִשָּׁה שֶׁהָלַךְ בַּעְלָהּ לִמְדִינָה אַחֶרֶת, וּבָאוּ וְאָמְרוּ לָהּ: מֵת בַּעְלֵךְ, וְנִשֵּׂאת, וְאַחַר כָּךְ בָּא בַּעְלָהּ, לֹא שְׁנָא נִשֵּׂאת עַל פִּי עֵד אֶחָד אוֹ עַל פִּי שְׁנֵי עֵדִים, אֲפִלּוּ לֹא (קסא) נִבְעֲלָה (הָרֹא''שׁ וְהָרִיבָ''שׁ וְהָרִיטְבָ''א וְנ''י סִימָן תק''ח), תֵּצֵא מִזֶּה וּמִזֶּה, וּצְרִיכָה גֵּט (קסב) מִשְּׁנֵיהֶם. וְאֵין לָהּ כְּתֻבָּה מִשְּׁנֵיהֶם, אֲפִלּוּ הֶחֱזִירָהּ (קסג) הָרִאשׁוֹן (הַגָּהוֹת אַלְפָסִי). וְלֹא פֵּרוֹת שֶׁאָכְלוּ מִנִּכְסֵי מְלוֹג שֶׁלָּהּ, אַף עַל פִּי שֶׁאֵינָם חַיָּבִים בְּפִרְקוֹנָהּ; וְדַוְקָא שֶׁאָכַל הַשֵּׁנִי קֹדֶם שֶׁבָּא הָרִאשׁוֹן, אֲבָל מַה שֶּׁאָכַל אַחַר שֶׁבָּא הָרִאשׁוֹן, צָרִיךְ לְהַחֲזִיר. וְאֵינוֹ חַיָּב לִתֵּן (קסד) הַבְּלָאוֹת מִנִּכְסֵי צֹאן בַּרְזֶל שֶׁלָּהּ; וְהוּא שֶׁבָּלוּ לְגַמְרֵי, אֲבָל מַה שֶּׁיֵּשׁ מֵהֶם בְּעַיִן, נוֹטַלְתָּן. וְאִם נָטְלָה (קסה) מִזֶּה אוֹ מִזֶּה כְּתֻבָּה אוֹ פֵּרוֹת, צְרִיכָה לְהַחֲזִיר; וְדַוְקָא שֶׁנָּטְלָה מֵהַשֵּׁנִי אַחַר שֶׁבָּא (קסו) הָרִאשׁוֹן, אֲבָל אִם נָטְלָה מִמֶּנּוּ קֹדֶם שֶׁבָּא הָרִאשׁוֹן, אֵינָהּ צְרִיכָה לְהַחֲזִיר. וּשְׁנֵיהֶם אֵינָם מִטַּמְּאִים לָהּ אִם הֵם כֹּהֲנִים, וְאֵינָם זַכָּאִים בִּמְצִיאָתָהּ וּבְמַעֲשֵׂה יָדֶיהָ וּבַהֲפָרַת נְדָרֶיהָ. וְנִפְסְלָה מֵהַכְּהֻנָּה וּמֵהַתְּרוּמָה, וּמֵהַמַּעֲשֵׂר אִם הִיא בַּת לֵוִי. אֲבָל בַּעְלָהּ הָרִאשׁוֹן יוֹרְשָׁהּ, אִם מֵתָה (ב''י וְהמ''מ). מֵתוּ, אָחִיו שֶׁל זֶה וְאָחִיו שֶׁל זֶה חוֹלְצִין וְלֹא מְיַבְּמִין. וְהַוָּלָד מֵהַשֵּׁנִי הוּא מַמְזֵר מֵהַתּוֹרָה, אִם הוֹלִידָה עַד שֶׁלֹּא גֵּרְשָׁה הָרִאשׁוֹן, אֲבָל אִם לֹא הוֹלִידָה אֶלָּא אַחַר שֶׁמֵּת רִאשׁוֹן אוֹ גֵּרְשָׁהּ, אֵין הַוָּלָד מִשֵּׁנִי אֶלָּא מַמְזֵר (קסז) דְּרַבָּנָן. וְאִם בָּא עָלֶיהָ הָרִאשׁוֹן קֹדֶם שֶׁגִרֵשׁ הַשֵּׁנִי, הַוָּלָד שֶׁיּוֹלִיד מִמֶּנָּה מַמְזֵר (קסח) מִדִּבְרֵיהֶם:
 באר היטב  (קסא) נבעלה. משודך שנתייחד עם משודכתו בפני עדים אם ראוה שנבעלה אם נשאת לאחר בלא גט תצא מזה ומזה וכל הדרכים בה. ואם לא ראוה שנבעלה והיו קרוביה נשמטין מלגמור הענין והוא מהדר לקדשה כדי שיהי' לבו בטוח אעפ''י דחיישינן שמא בעל לשם קידושין אם נשאת לא תצא הרדב''ז ח''א סי' רי''ו. ועיין הרש''ך ח''א סי' צ''ב: (קסב) משניהם. יש מי שהורה בזמן שהם רוצים להיות מפורשים מניחים אותם ואין כופין להוצי' בגט ולא עוד אלא אם יכירו שהו' חייב לגרש הוי גט מעושה. והרדב''ז ח''א סי' פ''ט חולק עליו וכתב דלעולם יוצא בגט. כן נראה מדברי הטור שכתב תצא מזה ומזה וצריכה גט משניהם. כוונתו במה שאמר וצריכה גט משניהם אף על פי שאמר תצא מזה ומזה שלא די לו בהפרשה בעלמ' אלא צריכה גט משניהם. ויש לחקור לדעת הרדב''ז שצריך להוצי' בגט אם כופין אותו בשוטים או בדברים. ואם צריך לכופו בשוטים יש לראות אמאי לא מנה הטור בסי' קנ''ד בהדי הנך שכופין אותם להוצי'. עיין כנה''ג דף ל''ב ע''ב ובהרדב''ז ח''א סי' נ''ט וסי' רע''א: (קסג) הראשון. ר''ל אם עבר והחזירה הראשון אחר גירושי שני אין לה כתובה ומשמע דה''ה אם החזירה השני אחר גירושי הראשון ג''כ אין לה כתובה משום דאיסור שניהם שוה דכשם שאסורה לבעל כך אסורה לבועל ח''מ ב''ש: (קסד) הבלאות. דרך כלל דינה כאשה שזנתה כמ''ש סי' קט''ו ע''ש. וכל מה ששייך לה אפילו לקחה בפני עדים אין מוציאין ממנה. וכל שהפסידה לא מהני תפיסה אפי' שלא בעדים עיין נ''י. ולדעת רש''י אין לה אפי' בלאות הקיימים וכ''ג בש''ג. והמחבר פסק כרוב פוסקים כמ''ש נ''י. הרש''ך ח''ב סי' רכ''ג פסק דאין שום פוסק שיסכים לסברת רש''י ואפי' אם הבעל מוחזק מוציאין מידו ולא מצי למימר קים לי כרש''י. אבל הרשד''ם סי' קט''ו מגמגם לומר שיוכל המוחזק לומר קים לי ע''ש וכנה''ג דף ט' ע''ב: (קסה) נטלה. אפילו נטלה שלא בעדים נ''י מ''מ: (קסו) הראשון. ה''ה אם נתעברה: (קסז) מדרבנן. עי' ברמב''ם פ''י מה''ג ופט''ו מהא''ב דלא הביא דין זה רק הבי' אם חזר בא עליה הראשון קודם גרושי הב' הוי ממזר מדרבנן ולא כתב כלום מזה דאם בא עליה השני לאחר גירושי או מת הראשון. וע''כ צ''ל דס''ל דאם בא השני עליה לאחר גירושין או מת ראשון דלא הוי ממזר אפילו מדרבנן. ומש''ה לא הבי' ג''כ הדין אם אחר שניסת אמרו לה בעלה היה קיים ומת בן שנולד קודם שמת הוי ממזר ושנולד לאחר שמת הוי ממזר דרבנן. משום דס''ל לאחר שמת הראשון לא הוי ממזר כלל אפילו מדרבנן כפשט' דמתני' דלא כפירוש תוספת ורא''ש. וא''כ המחבר פסק דהוי ממזר דרבנן כתוספת והרא''ש. קשה דבסעיף שאח''ז הביא מחלוקת וכתב דעה ראשונה אינו ממזר. הא לפי תוס' ורא''ש הוי ממזר דרבנן. וב''ש כתב ואישתמיטתא דברי הרא''ש דחילוק יש בין בא בעלה או מת ע''ש. אינו מוכרח. חדא הא הרא''ש דחה דבריו זה ולא מצינו מי שס''ל כן גם מוכח שתוספת לא ס''ל האי סברא דא''כ לא מוכחי מידי מדסיפא עיין דף צ''ב ע''א ד''ה אבל חכמים אומרים וכו'. ועוד דדרכו של הש''ע להביא תחלה הדיעה היותר משכחת עיין סי' א' מ''ש הח''מ בס''ק י''א בשם תשובת מ''ע. א''כ נסתר דברי ב''ש שכתב דדיעה א' היא י''א דהביא הרא''ש. והדיעה הב' הוא תוספת ורא''ש. אין זה דרכו של ש''ע וצ''ע. ועיין מי באר על המשניות עיין כנה''ג דף נ' ע''ב. ועיין הרלנ''ח סי' מ''ב. דוקא באשה שהלך בעלה למד''ה והלכה ונשאת בטעות שקנס הוא שקנסו לה משום דלא דייקא. אבל אשה שבמזיד נשאת לאיש אחר או זנתה עמו וגירשה הראשון וילדה מב' אותו הולד כשר ואינו אפילו ממזר מדרבנן רלנ''ח סימן מ''ב הר''א ששון סימן קנ''ו. ועיין כנסת הגדולה כאן. ובסימן ק''נ: (קסח) מדבריהם. עיין לעיל סימן ד' ס''ק כ''א מש''ש:


נז אָמְרוּ לָהּ: מֵת בַּעְלֵךְ, וְנִשֵּׂאת, וְאַחַר כָּךְ אָמְרוּ לָהּ: קַיָּם הָיָה וָמֵת, וָלָד שֶׁהוֹלִיד קֹדֶם שֶׁמֵּת, מַמְזֵר מִן הַתּוֹרָה, וְשֶׁהוֹלִיד אַחַר כָּךְ, אֵינוֹ מַמְזֵר. וְיֵשׁ אוֹמְרִים שֶׁהוּא מַמְזֵר מִדְּרַבָּנָן: 

נח אִם לֹא נִשֵּׂאת לַשֵּׁנִי, אֶלָּא נִתְקַדְּשָׁה לְבַד, וּבָא בַעְלָה, אֵינָהּ צְרִיכָה גֵּט מֵהַשֵּׁנִי וּמֻתֶּרֶת לַחֲזֹר לָרִאשׁוֹן. וְכֵן מֻתֶּרֶת לַשֵּׁנִי, אִם מֵת הָרִאשׁוֹן אוֹ גֵּרְשָׁהּ. הגה: אִשָּׁה שֶׁנִּתְקַדְּשָׁה, וְטָעֲתָה וְסָבְרָה שֶׁלֹּא נִתְקַדְּשָׁה, וְנִשֵּׂאת לְאַחֵר, תֵּצֵא מִזֶּה וּמִזֶּה וְכָל הַדְּרָכִים הַנַּ''ל בָּהּ. אֲבָל אָנְסוּהָ לְהִנָּשֵׂא, אוֹ שֶׁהוֹרוּ לָהּ בֵּית דִּין (קסט) בְּטָעוּת וְנִשֵּׂאת עַל פִּיהֶם. הָוֵי כַּאֲנוּסָה, וּמֻתֶּרֶת לְבַעְלָה הָרִאשׁוֹן (תְּשׁוּבַת הָרַשְׁבָּ''א אֶלֶף קפ''ח הוּבְאָה בְּבֵית יוֹסֵף):
 באר היטב  (קסט) בטעות. בתשובת הרשב''א למד דין זה ממיכל אשת דוד שהיתה מותרת לדוד אחר הנשואין של פלטי משום דטעו ב''ד של שאול והורו מלוה ופרוטה דעתיה אמלוה. ועיין כנה''ג דף נ''א ע''א שהאריך בזה:




סימן יח - קדושין במי תופסין
ובו סעיף אחד 
א קִדּוּשִׁין תּוֹפְסִין בְּחַיָּבֵי לָאוִין וּבְחַיָּבֵי עֲשֵׂה, וְכָל שֶׁכֵּן בִּשְׁנִיּוֹת דְּרַבָּנָן (טוּר) 



סימן יט - סוקלין על חזקה שהיא בחזקת ערוה
ובו ב' סעיפים 
א מִי שֶׁהֻחְזַק בִּשְׁאֵר בָּשָׂר, דָּנִין עַל פִּי (א) חֲזָקָה זוֹ אַף עַל פִּי שֶׁאֵין שָׁם רְאָיָה בְּרוּרָה שֶׁזֶּה קָרוֹב, וּמַלְקִין וְחוֹנְקִין (ב) וְסוֹקְלִין עַל חֲזָקָה זוֹ:
 באר היטב  (א) חזקה. עיין ברמב''ם פ''א מהא''ב דין כ'. מ''ש הב''ש למה לא יליף הש''ס מזה דאזלינן בתר החזקה ע''ש. לא ק''מ לפי מ''ש התוספת שם ד''ה ודילמ' אדנפיק וכו'. התינח היכא דליכא ריעות' וכו'. א''כ אי ילפינן ממכה אביו היה נשאר לנו קושית התוספ' דילמ' היכא דליכ' ריעות'. דאז לא שייך תירץ של תוס' עיין שם. ודברי בה''י בכאן המה קשים להולמן ע''ש. רק את זה יוכל להקשות מנ''ל לרב מרי דאזלינן בתר רובא דדילמא לאו אביו הוא משום חזקה כסברת הרמב''ם וכמו שהקשה תוספת שם ודו''ק. עיין הרדב''ז ח''א סי' רמ''ה בבאר שבע דף קי''ו וקי''ט: (ב) וסוקלין. וה''ה דנאסרת על הכהן משום זונה וכ''ש הוא מדיני נפשות ח''מ:


ב אִישׁ וְאִשָּׁה שֶׁבָּאוּ מִמְּדִינַת הַיָּם, הִיא אוֹמֶרֶת: זֶה בַּעְלִי, וְהוּא אוֹמֵר: זוֹ אִשְׁתִּי, אִם הֻחְזְקוּ בָּעִיר שְׁלֹשִׁים (ג) יוֹם שֶׁהִיא אִשְׁתּוֹ, הוֹרְגִין עָלֶיהָ:
 באר היטב  (ג) יום. כתב ב''ח דוקא לחייב איש אחר הבא עליה בעינן ל' יום משום דקודם ל' יוכל לומר דלא היה יודע דהיא אשתו. אבל אחד שאמר על אשה א' שהיא אחותו ובא עליה חייב אפי' תוך ל' יום. וח''מ וט''ז השיגו על הב''ח וכתבו דקודם ל' יום מהני אמתל' שאומר. וכן אשה שאמרה שהיא נדה ושמשה עם בעלה תוך ל' יום מהני אמתלא שלה אבל אם אמרה כל ל' יום שהיא נדה ואח''כ שמשה לא מהני אמתלא. אבל אם לבשה בגדי נדותה לא מהני אמתלא אפי' תוך ל' יום הואיל ועשתה מעשה. כתב הח''מ אם אמרה שזו הוא בעלה וזנתה עם אחר אסורה ע''ז אפי' תוך ל''י דדוקא לענין מיתה בעי שלשים יום אבל לאוסרה על בעלה לא בעי כולי האי. וכתב בית שמואל גם בזה מהני אמתלא תוך ל' יום אם לא ראינו שנוהג עמה כאיש עם אשתו:




סימן כ - באיזה ביאה חיב הבא על הערוה
ובו ב' סעיפים 
א הַבָּא עַל אַחַת מִן הָעֲרָיוֹת דֶּרֶךְ אֵבָרִים, אוֹ שֶׁחִבֵּק (א) וְנִשֵּׁק (ב) וְנֶהֱנָה בְּקֵרוּב בָּשָׂר, הֲרֵי זֶה לוֹקֶה, וְחָשׁוּד עַל הָעֲרָיוֹת. הגה: וְהַבָּא עָלֶיהָ, בֵּין כְּדַרְכָּהּ בֵּין שֶׁלֹּא כְּדַרְכָּהּ, כֵּיוָן שֶׁהֶעֱרָה בָּהּ דְּהַיְנוּ שֶׁהִכְנִיס הָעֲטָרָה, חַיָּב עָלֶיהָ מִיתָה אוֹ כָּרֵת. וְאֵין צְרִיכִין לִרְאוֹת כְּמִכְחוֹל בִּשְׁפוֹפֶרֶת, אֶלָּא מִשֶּׁיִּרְאוּ הָעֵדִים אוֹתָם דְּבוּקִים זֶה בָּזֶה כְּדֶרֶךְ הַמְנָאֲפִים, נֶהֱרָגִים עַל זֶה (טוּר), וְהָאִשָּׁה נֶאֱסֶרֶת עַל בַּעְלָהּ (נ''י פ' שֵׁנִי דִּיבָמוֹת). אִשָּׁה גְּדוֹלָה שֶׁבָּא עָלֶיהָ קָטָן פָּחוֹת מִבֶּן ט' שָׁנִים, אֵינָהּ חַיֶּבֶת מִיתָה עַל יָדוֹ (טוּר). וְנִרְאֶה לִי, דְּהוּא הַדִּין אֵינָהּ נֶאֱסֶרֶת עַל בַּעְלָהּ. וְלָכֵן כָּתַב הָרַב בַּעַל הַטּוּרִים הַרְבֵּה דִּינִים אֵימָתַי חַיָּבִים מִיתָה אוֹ לֹא, נָפְקָא מִנַּהּ בַּזְּמַן הַזֶּה בְּאֵיזֶה בִּיאָה אִשָּׁה נֶאֱסֶרֶת עַל בַּעְלָהּ, וְעַיֵּן בִּפְנִים. אִשָּׁה פְּחוּתָה (ג) מִבַּת שָׁלשׁ, אֵין בִּיאָתָהּ בִּיאָה (טוּר), דְּכָל פְּחוּתָה מִשָּׁלשׁ שָׁנִים אֵין בִּיאָתָהּ בִּיאָה (טוּר) וּבְתוּלֶיהָ חוֹזְרִין (בְּהַגָּהוֹת דִּיבָמוֹת). אֲפִלּוּ נִתְעַבְּרוּ הַשָּׁנִים, בְּתוּלֶיהָ חוֹזְרִין (דִּבְרֵי הָרַב מֵהַיְרוּשַׁלְמִי):
 באר היטב  (א) ונשק. לרמב''ם חייב מלקות מן התורה כשחבק או נשק חייבי כריתות או מיתות ב''ד. ובחייבי לאוין ליכא מלקות. והרמב''ן ס''ל אפי' בח''כ או מיתות ב''ד אינו אלא מדרבנן. אפי' אם אינו עושה דרך חבה ס''ל להרמב''ם מדאוריית' אסור והרמב''ן ס''ל דאסור מדרבנן עיין ב''ש: (ב) ונהנה. היינו או נהנה בקירוב בשר בה''י: (ג) מבת שלש. אם היא אנוסה לבוא עליה איש א' והיה ע''פ דין תיהרג ואל תעבור ולא מסרה נפשה מותרת לבעלה עיין ב''ש ח''מ:


ב נָשִׁים הַמְּסוֹלְלוֹת (פי' הַמְשַׂחֲקוֹת וּמִתְחַכְּכוֹת) זוֹ בָּזוֹ, (ד) אָסוּר, מִמַּעֲשֵׂה אֶרֶץ מִצְרַיִם (וַיִּקְרָא יח, ג) שֶׁהֻזְהַרְנוּ עָלָיו. וְרָאוּי לְהַכּוֹתָן מַכַּת מַרְדּוּת, הוֹאִיל וְעָשׂוּ אִסוּר. וְיֵשׁ לָאִישׁ לְהַקְפִּיד עַל אִשְׁתּוֹ מִדָּבָר זֶה, וּמוֹנֵעַ הַנָּשִׁים הַיְדוּעוֹת בְּכָךְ מִלְּהִכָּנֵס לָהּ וּמִלָּצֵאת הִיא אֲלֵיהֶן:
 באר היטב  (ד) אסור. אבל אינה נאסרת לבעלה ולא נפסלה לכהן רמב''ם עיין ב''ח ובה''י:




סימן כא - להתרחק מן העריות
ובו ז' סעיפים 
א צָרִיךְ אָדָם לְהִתְרַחֵק מֵהַנָּשִׁים מְאֹד מְאֹד. וְאָסוּר לִקְרֹץ בְּיָדָיו אוֹ בְּרַגְלָיו וְלִרְמֹז בְּעֵינָיו לְאֶחָד מֵהָעֲרָיוֹת. וְאָסוּר לִשְׂחֹק עִמָּהּ, לְהָקֵל רֹאשׁוֹ כְּנֶגְדָּהּ אוֹ לְהַבִּיט (א) בְּיָפְיָהּ. וַאֲפִלּוּ לְהָרִיחַ בִּבְשָׂמִים שֶׁעָלֶיהָ אָסוּר. וְאָסוּר לְהִסְתַּכֵּל בְּנָשִׁים שֶׁעוֹמְדוֹת עַל הַכְּבִיסָה. וְאָסוּר לְהִסְתַּכֵּל בְּבִגְדֵי צִבְעוֹנִים שֶׁל אִשָּׁה שֶׁהוּא מַכִּירָהּ, אֲפִלּוּ אֵינָם עָלֶיהָ, שֶׁמָּא יָבֹא לְהַרְהֵר בָּהּ. פָּגַע אִשָּׁה בַּשּׁוּק, אָסוּר לְהַלֵּךְ (ב) אַחֲרֶיהָ, אֶלָּא רָץ וּמְסַלְּקָהּ לַצְּדָדִין אוֹ לְאַחֲרָיו. וְלֹא יַעֲבֹר בְּפֶתַח אִשָּׁה (ג) זוֹנָה, אֲפִלּוּ בְּרִחוּק אַרְבַּע אַמּוֹת. וְהַמִּסְתַּכֵּל אֲפִלּוּ בְּאֶצְבַּע קְטַנָּה שֶׁל אִשָּׁה וְנִתְכַּוֵּן לֵהָנוֹת מִמֶּנָּה, כְּאִלּוּ נִסְתַּכֵּל בְּבֵית הַתֹּרֶף (פי', עֶרְוָה) שֶׁלָּהּ. וְאָסוּר לִשְׁמֹעַ קוֹל (ד) עֶרְוָה אוֹ לִרְאוֹת שְׂעָרָהּ. וְהַמִּתְכַּוֵּן לְאֶחָד מֵאֵלּוּ הַדְּבָרִים, מַכִּין אוֹתוֹ מַכַּת מַרְדּוּת. וְאֵלּוּ הַדְּבָרִים אֲסוּרִים גַּם בְּחַיָּבֵי לָאוִין:
 באר היטב  (א) ביופיה. הר''י כתב דאסור מדאוריית'. והרמב''ם ס''ל דרבנן. ובפנויה לכ''ע מדברי קבלה. והרהור אפי' בפנויה אסור מדאוריית': (ב) אחריה. דהיינו בתוך ד' אמותיה מהרא''י ובה''י. וכנה''ג בשם הרדב''ז ח''ב כתב דלא סגי כשירחיק ד' אמות אלא כל שאינו מרוחק שאינו מכיר ומבחין בה בהלוכה ובתנועותיה אסור. איסור זה הוא בכל האנשים ובכל המקומות אפי' במקום שהנשים הולכות מכוסות מכף רגל עד ראש. כנה''ג בשם הרדב''ז ח''ב: (ג) זונה. ואם הוא חשוד על אשה א' מתרין בו שאל יעבור פתח ביתה ואם יעבור מלקין אותו ועיין ב''י מ''ש בשם רי''ו: (ד) קול ערוה. אבל קול פנויה או קול אשתו מותר אלא בעת תפלה אסור כמ''ש בא''ח. אבל בספר באר שבע דף קי''ט כתב בין בתולה בין אלמנה אסור ולא שרי אלא קול אשתו שלא בשעת תפלה. ודוק' קול ערוה אסור אבל קול דיבור שלה מותר. וא''ל מש''ס קידושין דף ע' ע''א דאי' שם קול ערוה אפי' בשאלת שלומה אסור תירץ הרשב''א קול דיבור זה מה שהיא משיב על שאלת שלמה גרע טפי בה''י ע''ש:


ב לֹא תֵּלַכְנָה בְּנוֹת יִשְׂרָאֵל פְּרוּעוֹת רֹאשׁ בַּשּׁוּק, (ה) אֶחָד פְּנוּיָה וְאֶחָד אֵשֶׁת אִישׁ:
 באר היטב  (ה) פנויה. פנויה היינו אלמנה או גרושה או בעולה. אבל בתולה מותר ב''ח ח''מ בה''י ב''ש. ופריעת ראש בחצר ליכ' איסור אלא משום צניעות. עיין ב''ש. אנוסה צריכה לכסות ראשה וכל שלא נבעלה אף שנתקדשה מותרת לילך בפריעת ראש כשאר בתולות. שבות יעקב ח''א סי' ק''ג ובתשובת חות יאיר סי' קצ''ו פסק דאף בתול' שנתקדשה יש לילך בכיסוי ראש וכן פסק בתשובת יצחק הלוי אחיו של הט''ז סי' ט' ע''ש:


ג מֻתָּר לְהִסְתַּכֵּל בִּפְנוּיָה, לְבָדְקָהּ אִם הִיא יָפָה שֶׁיִּשָּׂאֶנָּה, בֵּין שֶׁהִיא בְּתוּלָה אוֹ בְּעוּלָה, וְלֹא עוֹד אֶלָּא שֶׁרָאוּי לַעֲשׂוֹת כֵּן. אֲבָל לֹא יִסְתַּכֵּל בָּהּ דֶּרֶךְ זְנוּת, וְעַל זֶה נֶאֱמַר: ''בְּרִית כָּרַתִּי לְעֵינָי וּמָה אֶתְבּוֹנֵן עַל בְּתוּלָה'' (אִיּוֹב לא, א): 

ד מֻתָּר לְאָדָם לְהַבִּיט בְּאִשְׁתּוֹ, אַף עַל פִּי שֶׁהִיא נִדָּה וְהִיא עֶרְוָה לוֹ; אַף עַל פִּי שֶׁיֵּשׁ לוֹ הֲנָאָה בִּרְאִיָּתָהּ, הוֹאִיל וְהִיא מֻתֶּרֶת לְאַחַר זְמַן אֵינוֹ בָּא בָּזֶה לִידֵי מִכְשׁוֹל. אֲבָל לֹא (ו) יִשְׂחַק וְלֹא יָקֵל רֹאשׁ עִמָּהּ:
 באר היטב  (ו) ישחוק. ולהביט במקום התורפה אסור. ואם מביט כשהיא נדה עונש שלו דאית ליה בנים שאינם מהוגנים. וכשמביט בעת שרוצה לשמש נעשו בניו סומין. ובלא תשמיש אסור משום דמגרי היצר הרע בעצמו כמ''ש סי' כ''ה. ובעת נידתה אסור להביט במקומות המכוסים כמ''ש בי''ד סי' קצ''ה:


ה אָסוּר לְהִשְׁתַּמֵּשׁ בְּאִשָּׁה כְּלָל, בֵּין גְּדוֹלָה בֵּין קְטַנָּה, בֵּין שִׁפְחָה בֵּין מְשֻׁחְרֶרֶת, שֶׁמָּא יָבֹא לִידֵי הִרְהוּר עֲבֵרָה. בְּאֵיזֶה שִׁמּוּשׁ אָמְרוּ, בִּרְחִיצַת פָּנָיו יָדָיו וְרַגְלָיו, אֲפִלּוּ לִיצֹק לוֹ מַיִם לִרְחֹץ פָּנָיו יָדָיו וְרַגְלָיו אֲפִלּוּ אֵינָהּ נוֹגַעַת בּוֹ, וְהַצָּעַת הַמִּטָּה בְּפָנָיו, וּמְזִיגַת הַכּוֹס. הגה: וְיֵשׁ אוֹמְרִים דְּהוּא הַדִּין בַּאֲכִילָה עִמָּהּ בִּקְעָרָה נַמִּי אָסוּר בְּכָל עֶרְוָה כְּמוֹ בְּאִשְׁתּוֹ נִדָּה (בִּנְיָמִין זְאֵב סִימָן קמ''ג). וְיֵשׁ מְקִלִּין בְּכָל (ז) אֵלֶּה, דְּלֹא אָסְרוּ דְּבָרִים שֶׁל חִבָּה אֶלָא בְּאִשְׁתּוֹ נִדָּה (רַשְׁבָּ''א אָלֶף קמ''ח). וְיֵשׁ אוֹמְרִים דְּכָל זֶה אֵינוֹ אָסוּר רַק בִּמְקוֹם יִחוּד, אֲבָל בְּמָקוֹם שֶׁרֹב בְּנֵי אָדָם מְצוּיִים כְּגוֹן בַּמֶּרְחָץ, מֻתָּר לִרְחֹץ מכּוּתִיוֹת (ח) שְׁפָחוֹת, וְכֵן נוֹהֲגִים (מָרְדְּכַי פ' אע''פ בְּשֵׁם הָר''ש בַּר בָּרוּךְ). וְיֵשׁ אוֹמְרִים דְּכָל שֶׁאֵינוֹ עוֹשֶׂה דֶּרֶךְ חִבָּה, רַק כַּוָּנָתוֹ לְשֵׁם (ט) שָׁמַיִם, מֻתָּר. לָכֵן נָהֲגוּ לְהָקֵל בִּדְבָרִים אֵלּוּ (תּוֹסָפוֹת סוֹף קִדּוּשִׁין). יֵשׁ אוֹמְרִים דְּאֵין לִנְהֹג אֲפִלּוּ עִם אִשְׁתּוֹ בִּדְבָרִים שֶׁל חִבָּה, כְּגוֹן (י) לְעַיֵּן בְּרֵישֵׁהּ אִם יֵשׁ לוֹ כִּנִּים, בִּפְנֵי אֲחֵרִים (נ''י פֶּרֶק חֶזְקַת הַבָּתִּים):
 באר היטב  (ז) אלו. היינו באכילה בקערה א' או להושיט מידו לידה דאסור כשאשתו נדה מ''מ באשה אחרת לא חיישינן להרהור בכה''ג אבל רחיצת ידים והצעת המטה ומזיגת הכוס ל''פ הרשב''א ב''ש: (ח) שפחות. ובדרישה מיקל ג''כ הואיל ודבר עבדות הוא. וב''ח כתב שראה במרדכי ישן כתב מותר לרחוץ משפחה אם יוכל לזהר מהרהור והנמנע מתברך עכ''ל. ואם אינה מכוסה בכל גופה ושערה אסור בה''י ע''ש: (ט) שמים. ומזה נהגו לרקד עם הכלה כדי לחבבה על בעלה או משום כבוד אביה. ות''ח ראוי להחמיר רש''ל: (י) ברישיה. אפילו יושב ואין מונח בחיקה אסור כ''מ מתשובת הרשב''א סי' אלף קפ''ח וכתב ט''ז ונראה דיש חילוק בזה. דעיון לחוד אין נכון בפני אחרים באשתו משום הרואה יבא לידי הרהור דנזכר קירוב שלהם ע''י תשמיש. אבל בבתו ואחותו ונכדו שאין כאן זכרון תשמיש מותרת בפני אחרים. אבל שכיבה בחיקה פשיט' דאסור אפי' שלא בפני אחרים. ובשאר עריות אפי' בפנוי' אסור אפי' עיון בראשו לחוד עכ''ל:


ו אֵין שׁוֹאֲלִים בִּשְׁלוֹם אִשָּׁה כְּלָל, אֲפִלּוּ עַל יְדֵי שָׁלִיחַ, וַאֲפִלּוּ עַל יְדֵי בַּעְלָהּ אָסוּר לִשְׁלֹחַ לָהּ דִּבְרֵי (יא) שְׁלוֹמִים. אֲבָל מֻתָּר לִשְׁאֹל לְבַעְלָהּ אֵיךְ שְׁלוֹמָהּ:
 באר היטב  (יא) שלומה. וה''ה לשאול לאחרים על שלומה מותר כ''כ הב''ח. מיהו בש''ס בב''מ דף פ''ז ע''א דתירץ שם ע''י בעלה שאני. משמע לשאול לאחר על שלומה אסור. ומזה נהגו לכתוב בתחלת אגרת בשלום זוגתו אבל בסוף הכתב שרגילים לכתוב ותאמר שלום לזוגתך אסור דהיינו שאלת שלום ששולח ע''י בעלה ב''ח: וכתב ט''ז אם לא היתה בקו הבריאה מותר לכתוב תודיעני משלום אשתך:


ז הַמְחַבֵּק אוֹ הַמְנַשֵּׁק אַחַת מֵהָעֲרָיוֹת שֶׁאֵין לִבּוֹ שֶׁל אָדָם נוֹקְפוֹ עֲלֵיהֶם, כְּגוֹן אֲחוֹתוֹ (יב) הַגְּדוֹלָה וַאֲחוֹת אָבִיו וְכַיּוֹצֵא בָּהֶם, אַף עַל פִּי שֶׁאֵין לוֹ שׁוּם הֲנָאָה כְּלָל, הֲרֵי זֶה מְגֻנֶּה בְּיוֹתֵר וּדְבַר אִסוּר הוּא וּמַעֲשֵׂה טִפְּשִׁים, (יג) שֶׁאֵין קְרֵבִים לָעֶרְוָה כְּלָל, בֵּין גְּדוֹלָה בֵּין קְטַנָּה, (יד) חוּץ מֵהָאָב לְבִתּוֹ וּמֵהָאֵם לִבְנָהּ. כֵּיצַד, מֻתָּר הָאָב לְחַבֵּק בִּתּוֹ וּלְנַשְּׁקָהּ וְלִישֹׁן עִמָּהּ בְּקֵרוּב בָּשָׂר, וְכֵן הָאֵם עִם בְּנָהּ, כָּל זְמַן שֶׁהֵם קְטַנִּים. הִגְדִּילוּ, וְנַעֲשָׂה הַבֵּן (טו) גָּדוֹל וְהַבַּת גְּדוֹלָה עַד שֶׁיִּהְיוּ ''שָׁדַיִם (טז) נָכֹנוּ וּשְׂעָרֵךְ צִמֵּחַ'' (יְחֶזְקֵאל טז, ז), זֶּה יָשֵׁן בִּכְסוּתוֹ וְהִיא יְשֵׁנָה בִּכְסוּתָהּ. וְאִם הָיְתָה הַבַּת בּוֹשָׁה לַעֲמֹד לִפְנֵי אָבִיהָ עֲרֻמָּה, אוֹ שֶׁנִּתְקַדְּשָׁה, וְכֵן אִם הָאֵם בּוֹשָׁה לַעֲמֹד בִּפְנֵי בְּנָהּ עֲרֻמָּה, וְאַף עַל פִּי שֶׁהֵם קְטַנִּים, מִשֶּׁהִגִּיעוּ לִכָּלֵם מֵהֶם, אֵין יְשֵׁנִים עִמָּהֶם אֶלָּא בִּכְסוּתָן:
 באר היטב  (יב) הגדולה. וצדיק גמור שיודע בעצמו שלא יבא לידי הרהור מותר ח''מ: (יג) שאין קרובים לערוה כלל. כנ''ל: (יד) חוץ מהאב לבתו. וה''ה בת בתו מותר. וה''ה אחותו קטנה בת שלשה שנים מותר ב''ח ח''מ. ואם היא גדולה דשערה צמח אסור לישן עמה בקירוב בשר אפי' בבתו וה''ה לאותבי' בכנפיה הוי קירוב בשר. וכן לשכוב בחיקה לעיין ברישיה הוי כקירוב בשר ט''ז: אם היא מקודשת אסור אפי' אם היא קטנה והיא בתו. ואם הם מלובשים מותר לשכוב עמהן בבתו ובת בתו אפילו אם היא גדולה ומשמע אפילו אם היא נשואה מותר דהא לענין קירוב גדולה ונשואה או נתקדשה שוין. ולעיין ברישיה לא גרע מזה ומותר אם היא בתו או בת בתו ולעיין ברישיה אפי' אם היא גדולה ונשואה וכ''כ ט''ז. ושאר ערוה אסורה לעיין ברישיה וכן פנויה אסורה ואחותו מתיר בט''ז. מיהו אסור לישן עמה אפילו אם הם מלובשים וכן יחוד אסור כמ''ש סי' אח''ז ומכ''ש חבוק ונישוק אסור כמ''ש תוס'. והא דעולא היה מנשק לאחותו משום דהיה יודע שלא יבא לידי הרהור אבל לשאר בני אדם אסור אבל מותר לנשק לאתותו הקטנה עב''ש: (טו) גדול. היינו אם הגדילו אסור לישן בקירוב בשר אבל חיבוק ונישוק מותר פרישה: (טז) נכונו. היינו אפילו קודם שנתגדלו אם הביאו סימנים אסור. עיין ב''י ב''ח ח''מ:




סימן כב - אסור יחוד, ועם מי אסור להתיחד
ובו כ' סעיפים 
א אָסוּר לְהִתְיַחֵד (א) עִם עֶרְוָה מֵהָעֲרָיוֹת, בֵּין זְקֵנָה בֵּין יַלְדָּה, שֶׁדָּבָר זֶּה גּוֹרֵם לְגַלּוֹת עֶרְוָה. חוּץ מֵהָאֵם עִם בְּנָהּ וְהָאָב עִם בִּתּוֹ וְהַבַּעַל עִם אִשְׁתּוֹ נִדָּה. וְחָתָן שֶׁפֵּרְסָה אִשְׁתּוֹ נִדָּה קֹדֶם שֶׁיִבְעֹל, אָסוּר לְהִתְיַחֵד עִמָּהּ, אֶלָּא הִיא יְשֵׁנָה בֵּין הַנָּשִׁים וְהוּא יָשֵׁן בֵּין הָאֲנָשִׁים; וְאִם בָּא עָלֶיהָ בִּיאָה רִאשׁוֹנָה וְאַחַר כָּךְ נִטְמֵאת, מֻתָּר לְהִתְיַחֵד עִמָּהּ וְעַיֵּן בְּיו''ד סִי' קצ''ב:
 באר היטב  (א) ערוה. תוס' וטור כתבו יחוד מדאוריי'. והרמב''ם כתב יחוד מן הקבלה דאינו אלא רמז מתורה ולכן אין מלקין אותו אלא מכת מרדות. וע' בהרא''ם ח''ב סי' ג' ובספר מעשה חייא סי' כ''ג. ובכלל עריות נכלל חייבי לאוין פרישה. ובש''ס מבואר רב אסי אמר מותר להתייחד עם אחותו לפי שעה ודר עם אמו בקביעות וכתב הרא''ש דהלכה כרב אסי ועב''ש:


ב כְּשֶׁאֵרַע מַעֲשֵׂה אַמְנוֹן וְתָמָר, גָּזַר דָּוִד וּבֵית דִּינוֹ עַל יִחוּד פְּנוּיָה. וְאַף עַל פִּי שֶׁאֵינָהּ עֶרְוָה, בִּכְלַל יִחוּד עֲרָיוֹת הִיא. וְשַׁמַּאי וְהִלֵּל גָּזְרוּ עַל יִחוּד כּוּתִית. נִמְצָא, כָּל הַמִּתְיַחֵד עִם אִשָּׁה שֶׁאָסוּר לְהִתְיַחֵד עִמָּהּ, בֵּין יִשְׂרְאֵלִית בֵּין כּוּתִית, מַכִּין אֶת שְׁנֵיהֶם מַכַּת (ב) מַרְדּוּת, הָאִישׁ וְהָאִשָּׁה, (ג) וּמַכְרִיזִין עֲלֵיהֶם. הגה: וְדַוְקָא בְּיָדוּעַ שֶׁנִּתְיַחֵד עִמָּהּ, אֲבָל הִיא אֵינָהּ (ד) נֶאֱמֶנֶת עָלָיו (רִיבָ''שׁ סִי' רס''ה). וַאֲפִלּוּ עֵד אֶחָד אֵינוֹ נֶאֱמָן (מַהֲרִי''ק שֹׁרֶשׁ קפ''ט). וּמִכָּל מָקוֹם בְּמָקוֹם שֶׁנִּרְאֶה לְבֵית דִּין דְּאִכָּא לְמֵיחַשׁ לְאִסוּרָא, צָרִיךְ לְהַפְרִישָׁן (שָׁם בָּרִיבָ''שׁ). חוּץ מֵאֵשֶׁת אִישׁ, שֶׁאַף עַל פִּי שֶׁאָסוּר לְהִתְיַחֵד עִמָּהּ, אִם נִתְיַחֵד אֵין (ה) לוֹקִין, שֶׁלֹּא לְהוֹצִיא לַעַז עָלֶיהָ שֶׁזִּנְּתָה, וְנִמְצָא מוֹצִיאִין לַעַז עַל בָּנֶיהָ שֶׁהֵם מַמְזֵרִים:
 באר היטב  (ב) מרדות. אבל אין אוסרים א''א על בעלה ולא פנויה על כהן בשביל היחוד תוס' וב''י: (ג) ומכריזין עליהם. קאי על פנויה ע' ח''מ: (ד) נאמנת. אפי' אם תובעת אותו ואומרת שהולד ממנו ואפי' אם בודאי בא עליה אמרינן שמא זנתה גם עם אחרים והוא פטור אפי' משבועה משום דהתורה האמינו ריב''ש סי' מ''א. אע''ג דאם תובעת אותו שיתן לה האתנן חייב שבועה מ''מ על הולד הוא נאמן בלא שבועה וע''ל סי' ד' סק''ל: (ה) לוקין. וע''ל סי' כ''א סק''ג מש''ש בשם ר''ו וצ''ל שם איירי נמי בפנויה. ועמ''ש הב''ח וב''ש:


ג כָּל אִשָּׁה שֶׁאָסוּר לְהִתְיַחֵד עִמָּהּ, אִם הָיְתָה אִשְׁתּוֹ עִמּוֹ הֲרֵי זֶה מֻתָּר לְהִתְיַחֵד, מִפְּנֵי שֶׁאִשְׁתּוֹ מְשַׁמַּרְתּוֹ. אֲבָל לֹא תִּתְיַחֵד יִשְׂרְאֵלִית עִם הַכּוּתִי, וְאַל עַל פִּי שֶׁאִשְׁתּוֹ עִמּוֹ: 

ד אֵין מוֹסְרִין תִּינוֹק יִשְׂרָאֵל לְכוּתִי לְלַמְּדוֹ סֵפֶר וּלְלַמְּדוֹ אֻמָּנוּת: 

ה לֹא תִּתְיַחֵד אִשָּׁה אַחַת, אֲפִלּוּ עִם אֲנָשִׁים (ו) הַרְבֵּה, עַד שֶׁתִּהְיֶה אִשְׁתּוֹ שֶׁל אֶחָד מֵהֶם שָׁם. וְכֵן לֹא יִתְיַחֵד אִישׁ אֶחָד, אֲפִלּוּ עִם נָשִׁים הַרְבֵּה. הגה: וְיֵשׁ אוֹמְרִים דְּאִשָּׁה אַחַת מִתְיַחֶדֶת עִם שְׁנֵי אֲנָשִׁים כְּשֵׁרִים, אִם הוּא בָּעִיר (טוּר בְּשֵׁם הָרֹא''שׁ). וּסְתָם אֲנָשִׁים, כְּשֵׁרִים הֵם (רַ''ן פ''י יוֹחֲסִין). אֲבָל אִם הֵם פְּרוּצִים, אֲפִלּוּ עִם י' אָסוּר. וְכָל זֶה בָּעִיר, אֲבָל בַּשָּׂדֶה, אוֹ (ז) בַּלַּיְלָה אֲפִלּוּ בָּעִיר, בָּעִינָן שְׁלשָׁה (ב''י בְּשֵׁם הָרַאֲבַ''ד) אֲפִלּוּ בִּכְשֵׁרִים (גַּם זֶה טוּר בְּשֵׁם הָרֹא''שׁ). וְיֵשׁ מַתִּירִין אִישׁ אֶחָד עִם נָשִׁים הַרְבֵּה, אִם אֵין עִסְקוֹ עִם הַנָּשִׁים (טוּר בְּשֵׁם רַשִׁ''י):
 באר היטב  (ו) הרבה. יש להסתפק אם דוק' אשה א' אבל שתי נשים עם שני אנשים רבים מיקרי ושרי או אחת ל''ד וה''ה שתים ולא מיקרי רבים בפחות משלשה נשים ושלשה אנשים ח''מ. וב''ש כתב דנשמע להרמב''ם דס''ל שתי נשים אסורות להתייחד עם אנשים הרבה דאל''כ למה ליה למיכתב עד שתהיה אשתו של א' מהם תיפוק אפי' אם אחת לאו אשת א' מהם היא מותר ע''ש. ואינו מוכרח די''ל דהרמב''ם הוצרך לכתוב זה מחמת אידך דין דאיש א' מותר להתייחד עם נשים הרבה אם אשתו עמו. וא''ל דא''כ ה''ל למכתוב אצ''ל דין הב' דאיש א' עם נשים הרבה. עב''ח ולק''מ ודו''ק: ועיין ברמב''ם ובכ''מ פכ''ב מהא''ב. ופרישה בשם מהרש''ל הביא כמ''ש הב''ש. ואשה א' עם אנשים הרבה וא' מהם הוא בעלה מותר דבעלה משמרה. איש א' עם נשים הרבה מותר כשאשתו עמו. ודוקא אשתו המותרת לו אבל חתן שפירסה אשתו נדה קודם שבעל אסור להתייחד עם הנשים אפילו שאשתו עמו מהרי''ט בחדושיו לכתובות וכ''כ כנה''ג. עב''ש: (ז) בלילה. שמא יצטרך א' לנקביו וילך ממנה ותשאר היא עם א'. וכתב בד''מ בשם רי''ו דוק' כשילכו עמה לשמור אותה אז לא ילכו שניהם ממנה וישאר א' עמה אבל אם אין הולכים עמה לשמור מותר דאם יצטרך א' לנקביו ילך גם השני עמו ותשאר היא לבדה ול''ח שמא ישאר א' עמה דהא בכשרים איירי ולא יעבור במזיד. ובלילה אסורים להתייחד דחיישינן שמא ישן א' מהם וישאר השני עמה. וכתב בפרישה מזה נתפשט המנהג דהנשים לוקחים עמהם תינוק או תינוקות ונוסעים עם העגלון ערל משום כשתצטרך היא או התינוק לנקביו תלך היא עם התינוק. אבל ב''ח בשם מהרש''ל כתב דאסור דלא שרי בקטנה אלא לגבי יחוד בית בעיר אבל ביחוד דרך לא שרי ע''ש וכ''כ בה''י ע''ש ועיין מהר''ם פדוואה סי' כ''ו:


ו נָשִׁים הַרְבֵּה עִם אֲנָשִׁים הַרְבֵּה, אֵין חוֹשְׁשִׁין לְיִחוּד. הָיוּ הָאֲנָשִׁים מִבַּחוּץ וְהַנָּשִׁים מִבִּפְנִים, אוֹ אֲנָשִׁים מִבִּפְנִים וְהַנָּשִׁים מִבַּחוּץ, וּפֵרְשָׁה אִשָּׁה אַחַת לְבֵין הָאֲנָשִׁים אוֹ אִישׁ אֶחָד לְבֵין הַנָּשִׁים, אֲסוּרִים מִשּׁוּם יִחוּד: 

ז אֲפִלּוּ אִישׁ שֶׁעִסְקוֹ וּמְלַאכְתּוֹ עִם הַנָּשִׁים אָסוּר לוֹ לְהִתְיַחֵד עִם הַנָּשִׁים. כֵּיצַד יַעֲשֶׂה, יִתְעַסֵק עִמָּהֶם וְאִשְׁתּוֹ עִמּוֹ, אוֹ יִפְנֶה לִמְלָאכָה אַחֶרֶת: 

ח אִשָּׁה שֶׁבַּעְלָהּ בָּעִיר אֵין (ח) חוֹשְׁשִׁין לְהִתְיַחֵד עִמָּהּ, מִפְּנֵי שֶׁאֵימַת בַּעְלָהּ עָלֶיהָ. וְאִם הָיָה זֶה גַּס בָּהּ, כְּגוֹן שֶׁגְּדֵלָה עִמּוֹ אוֹ שֶׁהִיא קְרוֹבָתוֹ, אוֹ אִם קִנֵּא לָהּ בַּעְלָהּ עִם זֶה, לֹא יִתְיַחֵד עִמָּהּ אַף עַל פִּי שֶׁבַּעְלָהּ בָּעִיר:
 באר היטב  (ח) חוששין. ולתוס' ליכ' איסור. ולרש''י אסור ואין לוקין עיין. ב''ח:


ט בַּיִת שֶׁפִּתְחוֹ פָּתוּחַ (ט) לִרְשׁוּת הָרַבִּים, אֵין חֲשָׁשׁ לְהִתְיַחֵד שָׁם עִם עֶרְוָה:
 באר היטב  (ט) לרשות הרבים. ואם קינא לה אסור ת''ה סימן רמ''ד. והוא הדין אם גס בה אסור. חלקת מחוקק. הא דפתחו פתוח לרשות הרבים אין חוששין. דוקא ביום אבל בלילה לא. ובלילה נמי דוקא בשתי שעות או ג' שעות ויותר שבני אדם מצויים בבתיהם ואין עובר ושב אבל בחצי שעה של לילה שבני אדם עוברים ושבים ועדיין לא כלתה רגל מן השוק כיום חשיבא ליה ואין חוששין ליחוד כנה''ג בשם תשובת כ''י ע''ש:


י מֻתָּר לְהִתְיַחֵד עִם שְׁתֵּי יְבָמוֹת אוֹ עִם שְׁתֵּי צָרוֹת אוֹ עִם אִשָּׁה וַחֲמוֹתָהּ אוֹ עִם אִשָּׁה וּבַת בַּעְלָהּ אוֹ עִם אִשָּׁה וּבַת חֲמוֹתָהּ, מִפְּנֵי שֶׁשּׂוֹנְאוֹת זוֹ אֶת זוֹ וְאֵין מְחַפּוֹת זוֹ עַל זוֹ. וְכֵן עִם אִשָּׁה שֶׁיֵּשׁ עִמָּהּ (י) תִּינֹקֶת קְטַנָּה שֶׁיּוֹדַעַת טַעַם בִּיאָה וְאֵינָהּ מוֹסֶרֶת עַצְמָהּ לְבִיאָה, שֶׁאֵינָהּ מְזַנָּה לְפָנֶיהָ לְפִי שֶׁהִיא מְגַלָּה אֶת סוֹדָהּ:
 באר היטב  (י) תינוקת. כבר כתבתי בשם ב''ח בשם רש''ל דביחוד דרך לא מהני קטנה דדוק' בבית מהני עיין ב''ש:


יא תִּינֹקֶת שֶׁהִיא פְּחוּתָה מִבַּת שָׁלֹשׁ וְתִינוֹק פָּחוֹת מִבֶּן תֵּשַׁע, מֻתָּר לְהִתְיַחֵד עִמָּהֶן, שֶׁלֹּא גָּזְרוּ אֶלָּא עַל יִחוּד אִשָּׁה הָרְאוּיָה לְבִיאָה וְאִישׁ הָרָאוּי לְבִיאָה: 

יב אַנְדְּרוֹגֵינוֹס, אֵינוֹ מִתְיַחֵד עִם הַנָּשִׁים. וְאִם נִתְיַחֵד, אֵין מַכִּין אוֹתוֹ, מִפְּנֵי שֶׁהוּא סָפֵק. אֲבָל הָאִישׁ מִתְיַחֵד עִם הָאַנְדְּרוֹגֵינוֹס וְעִם הַטֻּמְטוּם: 

יג תִּקְּנוּ חֲכָמִים שֶׁיִּהְיוּ הַנָּשִׁים מְסַפְּרוֹת זוֹ עִם זוֹ בְּבֵית הַכִּסֵא, כְּדֵי שֶׁלֹּא יִכָּנֵס שָׁם אִישׁ וְיִתְיַחֵד עִמָּהֶן. וְיֵשׁ אוֹמְרִים דַּוְקָא בִּימֵיהֶם שֶׁהָיוּ בָּתֵּי כִּסְאוֹת בַּשָּׂדוֹת, אֲבָל בַּזְּמַן הַזֶּה שֶׁהֵן בָּעִיר, אֵין לָחוּשׁ (הַגָּהוֹת מַיְמוֹנִי פֶּרֶק כ''ב מֵהִלְכוֹת אִסוּר בִּיאָה): 

יד לֹא תֵּלֵךְ אִשָּׁה בַּשּׁוּק וּבְנָהּ אַחֲרֶיהָ, שֶׁמָּא יִתָּפֵס בְּנָהּ וְתֵלֵךְ אַחֲרָיו לְהַחֲזִירוֹ וְיִתְעוֹלְלוּ בָּהּ הָרְשָׁעִים שֶׁתְּפָסוּהוּ: 

טו אֵין מְמַנִּין אֲפִלּוּ אָדָם נֶאֱמָן וְכָשֵׁר לִהְיוֹת שׁוֹמֵר בְּחָצֵר שֶׁיֵּשׁ בּוֹ נָשִׁים, אַף עַל פִּי שֶׁהוּא עוֹמֵד בַּחוּץ, שֶׁאֵין אַפּוֹטְרוֹפּוֹס לַעֲרָיוֹת: 

טז לֹא יְמַנֶּה אָדָם אַפּוֹטְרוֹפּוֹס עַל בֵּיתוֹ, שֶׁלֹּא יַנְהִיג אִשְׁתּוֹ לִדְבַר עֲבֵרָה: 

יז אָסוּר לְתַלְמִיד חָכָם לִשְׁכֹּן (יא) בְּחָצֵר שֶׁיֵּשׁ בּוֹ אַלְמָנָה, אֲפִלּוּ אֵינוֹ מִתְיַחֵד עִמָּהּ, מִפְּנֵי הַחֲשָׁד, אֶלָּא אִם כֵּן אִשְׁתּוֹ עִמּוֹ:
 באר היטב  (יא) בחצר. כ''כ הרמב''ם. והראב''ד ס''ל דוק' להתאכסן אצלה אסור אבל לדור בחצר מותר. ולהרמב''ם מותר להתאכסן ואסור לדור עמה בקביעות. והמתאכסן דאסור לראב''ד היינו כשאוכל משלה אבל אם משלם לה מותר כ''כ ט''ז ב''ש:


יח אַלְמָנָה אֲסוּרָה לְגַדֵּל כֶּלֶב, מִפְּנֵי הַחֲשָׁד: 

יט לֹא תִּקְנֶה אִשָּׁה עֲבָדִים זְכָרִים, אֲפִלּוּ קְטַנִּים, מִפְּנֵי הַחֲשָׁד: 

כ מִי שֶׁאֵין לוֹ (יב) אִשָּׁה לֹא יְלַמֵּד (יג) תִּינוֹקוֹת, מִפְּנֵי שֶׁאִמּוֹת הַבָּנִים בָּאוֹת לְבֵית הַסֵפֶר לִבְנֵיהֶם וְנִמְצָא מִתְגָּרֶה בְּנָשִׁים. וְכֵן אִשָּׁה (יד) לֹא תְּלַמֵּד קְטַנִּים, מִפְּנֵי אֲבוֹתֵיהֶם שֶׁהֵם בָּאִים בִּגְלַל בְּנֵיהֶם וְנִמְצְאוּ מִתְיַחֲדִים עִמָּהּ. וְאֵין הַמְלַמֵּד צָרִיךְ שֶׁתִּהְיֶה אִשְׁתּוֹ שְׁרוּיָה עִמּוֹ בְּבֵית הַסֵפֶר, אֶלָּא הִיא בְּבֵיתָהּ וְהוּא מְלַמֵּד בִּמְקוֹמוֹ:
 באר היטב  (יב) אשה. המחבר פסק אפי' היה לו אשה ואינה שרויה עמו אסור להיות מלמד. מיהו המגיד ס''ל דוק' רווק שלא היה לו אשה אסור. ובה''י תמה על מנהג שנהגו היתר ללמוד בקהלות אחרות ואין אשתו עמו ונ''ל דסומכין על סברת המגיד ב''ש ועיין כנה''ג: (יג) תינוקות. עם זכרים או נקבות. וכן אשה לא תלמד עם ילדים או ילדות פרישה ב''ש: (יד) לא תלמד וכו'. אפילו יש לה בעל לפי שאין דרך איש להיות תמיד בביתו עיין מ''ש הב''ש. מי שאין לו אשה לא ישכור משרתת אלמנה אפי' אם יש לה בן אצלה דלא בכל שעה יהיה הבן שם והיינו אם הוא דר לבדו בבית מהר''י ווייל סימן נ''ה ע''ש:




סימן כג - אסור הוצאת זרע לבטלה ודברים המביאים לכך
ובו ז' סעיפים 
א אָסוּר לְהוֹצִיא (א) שִׁכְבַת זֶרַע לְבַטָּלָה. וְעָוֹן זֶה חָמוּר מִכָּל עֲבֵרוֹת שֶׁבַּתּוֹרָה. לְפִיכָךְ לֹא יִהְיֶה אָדָם דָּשׁ מִבִּפְנִים וְזוֹרֶה מִבַּחוּץ, וְלֹא יִשָּׂא קְטַנָּה שֶׁאֵינָהּ רְאוּיָה לֵילֵד:
 באר היטב  (א) שכבת זרע . בס''ח סי' קע''ו כתב שאם א' מתייר' שלא יכשול בא''א או באשתו נדה ח''ו טוב לו להוצי' זרע לבטלה משיכשל ח''ו באיסור א''א או בנדה רק יתענה מ' יום בימי הקיץ או ישב בקרח בימי החורף. וכתב ב''ש לפ''ז מ''ש כאן דעון מוצי' ש''ז חמור מכל עבירות הוא לאו דוק':


ב אֵלּוּ שֶׁמְּנָאֲפִים בַּיָּד וּמוֹצִיאִים שִׁכְבַת זֶרַע, לֹא דַּי לָהֶם שֶׁאִסוּר גָּדוֹל הוּא, אֶלָּא שֶׁהָעוֹשֶׂה זֶה בְּנִדּוּי הוּא יוֹשֵׁב, (ב) וַעֲלֵיהֶם נֶאֱמַר: ''יְדֵיכֶם דָּמִים מָלֵאוּ'' (יְשַׁעְיָה א, טו), וּכְאִלּוּ הָרַג הַנֶּפֶשׁ:
 באר היטב  (ב) יושב. משמע אפילו אם לא נדוהו מ''מ הוא בנידוי אבל הרמב''ן כתב שב''ד מצווין לנדותו עיין ב''ש ופרישה ובה''י:


ג אָסוּר לְאָדָם שֶׁיַּקְשֶׁה עַצְמוֹ (ג) לְדַעַת אוֹ יָבִיא עַצְמוֹ לִידֵי הִרְהוּר, אֶלָּא אִם יָבֹא לוֹ הִרְהוּר יַסִיעַ לִבּוֹ מִדִּבְרֵי הֲבַאי לְדִבְרֵי תּוֹרָה שֶׁהִיא ''אַיֶּלֶת אֲהָבִים וְיַעֲלַת חֵן'' (מִשְׁלֵי ה, יט). לְפִיכָךְ, אָסוּר לְאָדָם לִישֹׁן עַל עָרְפּוֹ וּפָנָיו לְמַעְלָה, עַד שֶׁיַּטֶּה מְעַט כְּדֵי שֶׁלֹּא יָבֹא לִידֵי קִשּׁוּי. וְלֹא יִסְתַּכֵּל בִּבְהֵמָה וְחַיָּה וָעוֹף בְּשָׁעָה שֶׁמִּזְדַּקְּקִין זָכָר לִנְקֵבָה. וּמֻתָּר לְמַרְבִּיעֵי בְּהֵמָה לְהַכְנִיס כְּמִכְחוֹל בִּשְׁפוֹפֶרֶת, מִפְּנֵי שֶׁהֵם עֲסוּקִים בִּמְלַאכְתָּם לֹא יָבוֹאוּ לִידֵי הִרְהוּר:
 באר היטב  (ג) לדעת. כלומר ל''מ דהוצאת ש''ז ממש דאסור אלא אפי' קשוי או הרהור לדעת אסור דעי''ז בא לידי ש''ז לבטלה ב''ח:


ד אָסוּר לְאָדָם שֶׁאֵינוֹ נָשׂוּי לִשְׁלֹחַ יָדָיו בִּמְבוּשָׁיו, כְּדֵי שֶׁלֹּא יָבֹא לִידֵי הִרְהוּר. וַאֲפִלּוּ מִתַּחַת טַבּוּרוֹ לֹא יַכְנִיס יָדוֹ, שֶׁמָּא יָבֹא לִידֵי הִרְהוּר. וְאִם הִשְׁתִּין מַיִם, לֹא יֶאֱחֹז בָּאַמָּה וְיַשְׁתִּין; וְאִם הָיָה נָשׂוּי (ד) מֻתָּר. וּבֵין נָשׂוּי וּבֵין שֶׁאֵינוֹ נָשׂוּי לֹא יוֹשִׁיט יָדוֹ לָאַמָּה כְּלָל, אֶלָּא בְּשָׁעָה שֶׁהוּא צָרִיךְ (ה) לִנְקָבָיו. וְעַיֵּן בְּאֹרַח חַיִּים סִימָן ג':
 באר היטב  (ד) מותר. משמע אפילו אין אשתו עמו מותר ב''ש וט''ז ומ''א בא''ח סי' ג' לא כ''כ ע''ש: (ה) לנקביו. ולרחוץ אותו מקום עם שאר גוף דרך העברה מותר אבל להתעכב ברחיצת אותו מקום אסור סהד''י. וכתב כנה''ג עליו היינו כשרוחץ ואינו רואה ערותו דאם רואה ערותו אסור:


ה אִשָּׁה שֶׁיֵּשׁ לָהּ אֹטֶם בָּרֶחֶם, וְעַל יְדֵי כָּךְ כְּשֶׁבַּעְלָהּ מְשַׁמֵּשׁ עִמָּהּ זוֹרֶה מִבַּחוּץ, אָסוּר. אֲבָל מֻתָּר לְשַׁמֵּשׁ עִם קְטַנָּה וְאַיְלוֹנִית, הוֹאִיל וּמְשַׁמֵּשׁ כְּדֶרֶךְ הָאָרֶץ (תּוֹסָפוֹת וּמָרְדְּכַי פ''ק דִּיבָמוֹת וְנ''י פֶּרֶק הַבָּא עַל יְבִמְתּוֹ): 

ו אָסוּר לִרְכֹּב עַל בְּהֵמָה בְּלֹא אֻכָּף (פי', מַרְדַּעַת באסטו בלע''ז). הגה: בַּגְּמָרָא פֶּרֶק ''כָּל הַיָּד'' מַשְׁמַע דְּאָסוּר לִלְבּשׁ מִכְנָסַיִם אִם לֹא עֲשׂוּיִין כְּבָתֵּי שׁוֹקַיִם, מִשּׁוּם דְּמֵבִיא לִידֵי הַשְׁחָתַת זֶרַע; וְאַף עַל פִּי שֶׁאֶפְשָׁר לִדְחוֹת דְּבַגְּמָרָא לֹא קָאָמַר אֶלָּא בִּימֵיהֶם שֶׁהָיָה לָהֶם תְּרוּמָה וְאִכָּא לְמֵיחַשׁ לְטֻמְאַת הַגּוּף, מִכָּל מָקוֹם מִדְּהֵבִיא הָרֹא''שׁ בִּפְסָקָיו מַשְׁמַע דְּאַף בַּזְּמַן הַזֶּה אָסוּר (הַכֹּל ד''ע). וּמַה שֶּׁנָּהֲגוּ הֶתֵּר בַּמֶּרְחָץ, אֶפְשָׁר לוֹמַר דִּבְשָׁעָה מֻעֶטֶת לֹא אָסְרוּ, כֵּן נִרְאֶה לִי. עוֹד אָסְרוּ בַּגְּמָרָא (ו) לִרְחֹץ עִם אָבִיו וְאָחִיו וּבַעַל אִמּוֹ וּבַעַל אֲחוֹתוֹ, וְנָהֲגוּ עַכְשָׁו הֶתֵּר בַּדָּבָר הוֹאִיל וּמְכַסִּין עֶרְוָתָן בְּבֵית הַמֶּרְחָץ לֵיכָּא לְמֵיחַשׁ לְהִרְהוּרָא (אֲגֻדָּה):
 באר היטב  (ו) לרחוץ עם אביו וחמיו ואחיו ובעל אחותו ובעל אמו. כצ''ל וכן אסור לרחוץ עם רבו אא''כ אם הוא במרחץ קודם לרבו אז מותר. וה''ה אם רבו צריך לו מותר. אבל עם אביו כו' דאסור משום הרהור מש''ה אסור אפי' אם הוא כבר במרחץ דרישה ב''ש:


ז חֲסִידִים הָרִאשׁוֹנִים וּגְדוֹלֵי הַחֲכָמִים, הִתְפָּאֵר אֶחָד מֵהֶם שֶׁלֹּא נִסְתַּכֵּל בַּמִּילָה שֶׁלּוֹ, וּמֵהֶם מִי שֶׁהִתְפָּאֵר שֶׁלֹּא הִתְבּוֹנֵן מֵעוֹלָם בְּצוּרַת אִשְׁתּוֹ, מִפְּנֵי שֶׁלִּבּוֹ פּוֹנֶה מִדִּבְרֵי הֲבַאי (פי', הֻשְׁאַל לָשׁוֹן זֶה שֶׁל הֲבַאי לְדִבְרֵי הֶבֶל) לְדִבְרֵי הָאֱמֶת שֶׁהֵם אוֹחֲזוֹת לְבַב הַקְּדוֹשִׁים: 



סימן כד - אין ישראל חשודים על הרביעה ועל הזכר
ובו סעיף אחד 
א לֹא נֶחְשְׁדוּ יִשְׂרָאֵל עַל מִשְׁכַּב זָכָר וְעַל הַבְּהֵמָה, לְפִיכָךְ אֵין אִסוּר לְהִתְיַחֵד עִמָּהֶן, וְאִם נִתְרַחֵק אֲפִלּוּ מִיִּחוּד זָכָר וּבְהֵמָה, הֲרֵי זֶה מְשֻׁבָּח. וּגְדוֹלֵי הַחֲכָמִים הָיוּ מַרְחִיקִין הַבְּהֵמָה, כְּדֵי שֶׁלֹּא יִתְיַחֲדוּ עִמָּהּ. וּבַדּוֹרוֹת (א) הַלָּלוּ שֶׁרַבּוּ הַפְּרִיצִים, יֵשׁ לְהִתְרַחֵק מִלְּהִתְיַחֵד עִם הַזָּכָר:
 באר היטב  (א) הללו. ב''ח כתב במדינתינו א''צ להתרחק מדינא רק ממדת חסידות. וכ' הח''מ ומ''מ נראה דוק' יחוד בעלמ' אבל לשכב יחד ומכ''ש שני רווקים יחדיו בכל מקום צריך להתרחק ולמחות ביד העושים כן:




סימן כה - לגדר גדר שלא להרבות בתשמיש, וכיצד יתנהג בשעת תשמיש
ובו י' סעיפים 
א רָאוּי לָאָדָם לְהַרְגִּיל עַצְמוֹ בִּקְדֻשָּׁה יְתֵרָה וּבְמַחֲשָׁבָה טְהוֹרָה וּבְדַעַת נְכוֹנָה, כְּדֵי לְהִנָּצֵל מִלְּהִכָּשֵׁל בִּדְבַר עֶרְוָה. וְיִזָּהֵר מֵהַיִּחוּד שֶׁהוּא הַגּוֹרֵם הַגָּדוֹל. וְכֵן יִנְהוֹג לְהִתְרַחֵק מֵהַשְּׂחוֹק וּמֵהַשִּׁכְרוּת וּמִדִּבְרֵי עֲגָבִים (פֵּרוּשׁ, דִּבְרֵי שְׂחוֹק וְחֵשֶׁק). וְלֹא יֵשֵׁב בְּלֹא אִשָּׁה, שֶׁמִּנְהָג זֶה גּוֹרֵם לְטָהֳרָה גְּדוֹלָה. יְתֵרָה מִכָּל זֹאת אָמְרוּ: יְפַנֶּה עַצְמוֹ וּמַחֲשַׁבְתּוֹ לְדִבְרֵי תּוֹרָה וְיַרְחִיב דַּעְתּוֹ בַּחָכְמָה, שֶׁאֵין מַחֲשֶׁבֶת עֲרָיוֹת מִתְגַּבֶּרֶת אֶלָּא בְּלֵב פָּנוּי מֵהַחָכְמָה: 

ב וְלֹא יָקֵל רֹאשׁוֹ עִם אִשְׁתּוֹ וְלֹא יְנַבֵּל פִּיו בְּדִבְרֵי הֲבַאי, אֲפִלּוּ בֵּינוֹ לְבֵינָהּ. הֲרֵי הַכָּתוּב אוֹמֵר: ''מַגִּיד לְאָדָם מַה שֵּׂחוֹ'' (עָמוֹס ד, יג) אָמְרוּ חֲכָמִים זַ''ל: אֲפִלּוּ שִׂיחָה קַלָּה שֶׁבֵּין אָדָם לְאִשְׁתּוֹ עָתִיד לִתֵּן עָלֶיהָ אֶת הַדִּין. וְאַל יְסַפֵּר עִמָּהּ בִּשְׁעַת תַּשְׁמִישׁ וְלֹא קֹדֶם לָכֵן, כְּדֵי שֶׁלֹּא יִתֵּן דַּעְתּוֹ בְּאִשָּׁה אַחֶרֶת, וְאִם סִפֵּר עִמָּהּ וְשִׁמֵּשׁ מִיָּד, עָלָיו נֶאֱמַר: ''מַגִּיד לְאָדָם מַה שֵּׂחוֹ'' (עָמוֹס ד, יג). אֲבָל בְּעִנְיְנֵי תַּשְׁמִישׁ יָכוֹל לְסַפֵּר עִמָּהּ, כְּדֵי לְהַרְבּוֹת תַּאֲוָתוֹ; אוֹ אִם הָיָה לוֹ כַּעַס עִמָּהּ וְצָרִיךְ לְרַצּוֹתָהּ שֶׁתִּתְפַּיֵּס, יָכוֹל לְסַפֵּר עִמָּהּ כְּדֵי לְרַצּוֹתָהּ. הגה: וְיָכוֹל לַעֲשׂוֹת עִם אִשְׁתּוֹ מַה שֶּׁיִּרְצֶה, בּוֹעֵל בְּכָל עֵת שֶׁיִּרְצֶה וּמְנַשֵּׁק בְּכָל אֵבֶר (א) שֶׁיִּרְצֶה, וּבָא עָלֶיהָ בֵּין כְּדַרְכָּהּ בֵּין שֶׁלֹּא כְּדַרְכָּהּ, אוֹ דֶּרֶךְ אֵבָרִים, וּבִלְבַד שֶׁלֹּא יוֹצִיא זֶרַע לְבַטָּלָה (טוּר). וְיֵשׁ מְקִלִּין וְאוֹמְרִים שֶׁמֻּתָּר שֶׁלֹּא כְּדַרְכָּהּ אֲפִלּוּ אִם הוֹצִיא זֶרַע, אִם עוֹשֶׂה (ב) בְּאַקְרַאי וְאֵינוֹ רָגִיל בְּכָךְ (גַּם זֶה טוּר בְּשֵׁם ר''י). וְאַף עַל פִּי שֶׁמֻּתָּר בְּכָל אֵלֶּה, כָּל הַמְקַדֵּשׁ עַצְמוֹ בַּמֻּתָּר לוֹ קָדוֹשׁ יֹאמְרוּ לוֹ (דִּבְרֵי הָרַב). וְלֹא יַרְבֶּה בְּתַשְׁמִישׁ לִהְיוֹת מָצוּי אֶצְלָהּ תָּמִיד, שֶׁדָּבָר זֶה פָּגוּם הוּא מְאֹד וּמַעֲשֵׂה בּוּרוּת הוּא; אֶלָּא כָּל הַמְמַעֵט בְּתַשְׁמִישׁ הֲרֵי זֶה מְשֻׁבָּח, וּבִלְבַד שֶׁלֹּא יְבַטֵּל עוֹנָה אֶלָּא מִדַּעַת אִשְׁתּוֹ. וְאַף כְּשֶׁיְּשַׁמֵּשׁ בִּשְׁעַת הָעוֹנָה לֹא יְכַוֵּן לַהֲנָאָתוֹ, אֶלָּא כְּאָדָם הַפּוֹרֵעַ חוֹבוֹ שֶׁהוּא חַיָּב (ג) בְּעוֹנָתָהּ, וּלְקַיֵּם מִצְוַת בּוֹרְאוֹ בִּפְרִיָּה וּרְבִיָּה, וְשֶׁיִּהְיוּ לוֹ בָּנִים עוֹסְקִים בַּתּוֹרָה וּמְקַיְּמֵי מִצְוֹת בְּיִשְׂרָאֵל. וְלֹא יִבְעֹל אֶלָּא מֵרְצוֹנָהּ, וְאִם אֵינָהּ מְרֻצָּה יְפַיְּסֶנָּהּ עַד שֶׁתִּתְרַצֶּה. וְיִהְיֶה צָנוּעַ מְאֹד בִּשְׁעַת תַּשְׁמִישׁ. וְלֹא יְשַׁמֵּשׁ בִּפְנֵי שׁוּם מִין (ד) אָדָם, אֲפִלּוּ קָטָן, אֶלָּא אִם כֵּן הוּא תִּינוֹק שֶׁאֵינוֹ יוֹדֵעַ לְדַבֵּר:
 באר היטב  (א) שירצה. ל''ד כל אבר דהא באותו מקום אסור כמ''ש בש''ס: (ב) באקראי. ודבר קשה הוא להתיר להכשיל בהוצאות ש''ז אפילו באקראי ושומר נפשו ירחק מזה. עב''י ובבד''ה עב''ש. אם נמצ' דם בעד של אשה ויש ספק אם הדם ממנה או ממנו. אם מותר לאיש להוצי' הזרע כדי לברר אם הדם ממנו הוא עב''ש סק''ב: (ג) בעונתה. מי שאינו יוכל להזדקק עם אשתו. עיין בס''ח סי' ש''צ: (ד) אדם. אפילו עבדים אע''פ שהן עם הדומה לחמור. ולא מהני הפסק מחיצה ודוק' כשהוא נעור אסור אבל אם הוא ישן מותר וכ''כ ט''ז אם הוא בענין שאינו מרגיש בתשמיש מועיל הפסקת מחיצה ב''ש:


ג לֹא יְשַׁמֵּשׁ בִּתְחִלַּת הַלַּיְלָה וְלֹא בְּסוֹפָהּ, אֶלָּא בְּאֶמְצָעָהּ: 

ד אָסוּר לְשַׁמֵּשׁ בַּשְּׁוָקִים וּבָרְחוֹבוֹת וּבַגַּנִּים וּבַפַּרְדֵּסִים, אֶלָּא בְּבֵית דִּירָה, שֶׁלֹּא יֵרָאֶה כִּזְנוּת וְיַרְגִּילוּ עַצְמָם לִידֵי זְנוּת; וְהַבּוֹעֵל אֶת אִשְׁתּוֹ בִּמְקוֹמוֹת אֵלּוּ, מַכִּין אוֹתוֹ מַכַּת מַרְדּוּת: 

ה אָסוּר לְאָדָם לְשַׁמֵּשׁ מִטָּתוֹ לְאוֹר הַנֵּר, וַאֲפִלּוּ עַל יְדֵי הַאֲפָלַת (ה) טַלִּית. הֲרֵי שֶׁהָיְתָה שַׁבָּת, וְלֹא הָיָה לוֹ בַּיִת אַחֵר, וְהָיָה הַנֵּר דָּלוּק, לֹא יְשַׁמֵּשׁ כְּלָל. וְכֵן אָסוּר לְשַׁמֵּשׁ מִטָּתוֹ בַּיּוֹם, שֶׁעַזּוּת פָּנִים הִיא לוֹ. וְעַיֵּן בְּאֹרַח חַיִּים סִי' ר''מ סָעִיף י''א וְסִי' שט''ו סָעִיף א':
 באר היטב  (ה) טלית. אא''כ בהפסק מחיצה ואז אפילו מאיר מותר אם מאפיל בטלית כמ''ש בא''ח. ואם מאיר אור הלבנה דרך החלון מותר כ''כ בשל''ה. מיהו צריך האפלת טלית. ואם הנר בחדר אחר ומאיר לחדר זה מותר לשמש כמ''ש בא''ח סימן תר''י. ואפשר דצריך האפלת טלית. בית שיש בו ספרים אסור לשמש ואם יש מחיצת גאטי''ר לפני הספרים פסק בתשובת שער אפרים סימן קי''ט דאסור כי ערוה בראיה תליא ועדיין נראו הספרים. מיהו בכיסוי כל דהו סגי וא''צ מחיצה ב''ש:


ו אָסוּר לְשַׁמֵּשׁ בִּשְׁנֵי (ו) רְעָבוֹן, אֶלָּא לַחֲשׂוּכֵי בָּנִים:
 באר היטב  (ו) רעבון. ה''ה שאר צרות. ובליל טבילה מותר אחרונים עיין בא''ח סימן תקע''ד:


ז (ז) אַכְסְנַאי אַל יְשַׁמֵּשׁ עַד שֶׁיָּבֹא לְבֵיתוֹ:
 באר היטב  (ז) אכסנאי וכו'. ואם יש לו חדר מיוחד מותר ובלבד שלא ישן בטלית של בעה''ב א''ח סימן ר''מ:


ח לֹא יָבֹא עַל אִשְׁתּוֹ וְהִיא שְׁנוּאָה לוֹ בִּשְׁעַת תַּשְׁמִישׁ. וְכֵן אִם גָּמַר (ח) בְּלִבּוֹ לְגָרְשָׁהּ, אַף עַל פִּי שֶׁאֵינָהּ שְׁנוּאָה לוֹ, לֹא יָבֹא עָלֶיהָ:
 באר היטב  (ח) לגרשה. והיא א''י מזה דאל''כ ליכא איסור ער''ס קי''ט:


ט לֹא יָבֹא עָלֶיהָ וְהוּא אוֹ הִיא שִׁכּוֹרִים: 

י לֹא יְשַׁמֵּשׁ עִם אִשְׁתּוֹ לִתֵּן דַּעְתּוֹ עַל אַחֶרֶת, אֲפִלּוּ שְׁתֵּיהֶן נָשָׁיו. וְעַיֵּן עוֹד מִדִּינִים אֵלּוּ בְּאֹרַח חַיִּים סִי' ר''מ: 



הלכות קדושין



סימן כו - שלא לקדש בביאה, ואסור ביאה על הפנויה אפלו אם יחדה
ובו ד' סעיפים 
א אֵין הָאִשָּׁה נֶחֱשֶׁבֶת אֵשֶׁת אִישׁ אֶלָּא עַל יְדֵי קִדּוּשִׁין שֶׁנִּתְקַדְּשָׁה כָּרָאוּי, אֲבָל אִם בָּא עָלֶיהָ דֶּרֶךְ זְנוּת, שֶׁלֹּא לְשֵׁם קִדּוּשִׁין, אֵינוֹ כְּלוּם. וַאֲפִלּוּ בָּא עָלֶיהָ לְשֵׁם אִשּׁוּת בֵּינוֹ לְבֵינָהּ, אֵינָהּ נֶחֱשֶׁבֶת כְּאִשְׁתּוֹ, וַאֲפִלּוּ אִם יִחֲדָהּ לוֹ, אֶלָּא אַדְּרַבָּא כּוֹפִין אוֹתוֹ לְהוֹצִיאָהּ מִבֵּיתוֹ. הגה: דִּבְוַדַּאי בּוֹשָׁה הִיא מִלִּטְבֹּל, וּבָא עָלֶיהָ בְּנִדָּתָהּ (טוּר). אֲבָל אִם מְיַחֵד אֵלָיו אִשָּׁה וְטוֹבֶלֶת אֵלָיו, יֵשׁ אוֹמְרִים שֶׁמֻּתָּר וְהִיא ''פִּילֶגֶשׁ'' הָאֲמוּרָה בַּתּוֹרָה (הָרַאֲבַ''ד וּקְצָת מְפָרְשִׁים). וְיֵשׁ אוֹמְרִים שֶׁאָסוּר, (א) וְלוֹקִין עַל זֶה מִשּׁוּם ''לֹא תִהְיֶה קְדֵשָׁה'' (דְּבָרִים כג, יח) (הָרַמְבַּ''ם וְהָרֹא''שׁ וְהַטּוּר). כּוּתִי שֶׁנָּשָׂא כּוּתִית, וְכֵן (ב) מוּמָר שֶׁנָּשָׂא מוּמֶרֶת בְּנִמּוּסֵיהֶן, וְנִתְגַּיְּרוּ אַחַר כָּךְ, אֵין כָּאן חֲשַׁשׁ קִדּוּשִׁין כְּלָל וּמֻתֶּרֶת לָצֵאת מִמֶּנּוּ בְּלֹא גֵּט, אַף עַל פִּי שֶׁשָּׁהָה עִמָּהּ כַּמָּה שָׁנִים אֵינוֹ אֶלָּא כִּזְנוּת בְּעָלְמָא (רִיבָ''שׁ סִימָן ו' וּבִת''ה סִימָן ר''ט). וְעַיֵּן לְקַמָּן סִימָן קמ''ט סָעִיף ו':
 באר היטב  (א) ולוקין ע''ז. עיין ברמב''ם פ''א מה''א. ופ''ב מהלכות נערה בתולה. ובתשובת הרדב''ז ח''א סי' כ''ה ובחידושי מהרי''ט ריש קידושין ובב''ח ובב''ש ובכנה''ג: (ב) וכן מומר. כתב הח''מ דוק' מומר לרצונו אבל אנוס שנשא אנוסה ומשמרים בצינעה דת יהודית אין להקל כיון דנתייחדו לפני הרבה אנוסים לשם נשואין:


ב אִם הִכְנִיס אִשָּׁה לַחֻפָּה, אֵינָהּ מִתְקַדֶּשֶׁת בְּכָךְ. וְיֵשׁ אוֹמְרִים שֶׁהוּא סָפֵק: 

ג מִשֶּׁנִּתְקַדְּשָׁה, נֶחֱשֶׁבֶת כְּאֵשֶׁת אִישׁ לְחַיֵּב הַבָּא עָלֶיהָ, וּצְרִיכָה גֵּט לְהַתִּירָהּ לַשּׁוּק: 

ד הָאִשָּׁה מִתְקַדֶּשֶׁת בִּשְׁלשָׁה דְּרָכִים: בְּכֶסֶף אוֹ בִּשְׁטָר אוֹ בְּבִיאָה, (ג) מִן הַתּוֹרָה; אֲבָל חֲכָמִים אָסְרוּ לְקַדֵּשׁ בְּבִיאָה מִשּׁוּם פְּרִיצוּת, וְאִם עָבַר וְקִדֵּשׁ בְּבִיאָה, מַכִּין אוֹתוֹ מַכַּת מַרְדּוּת וְהִיא מְקֻדֶּשֶׁת. וַאֲפִלּוּ קִדְּשָׁהּ בְּכֶסֶף אוֹ בִּשְׁטָר, אִם לֹא שִׁדֵּךְ תְּחִלָּה, (ד) אוֹ שֶׁקִּדֵּשׁ בַּשּׁוּק, מַכִּין אוֹתוֹ מַכַּת מַרְדּוּת וְהִיא מְקֻדֶּשֶׁת. הגה: וְיֵשׁ אוֹמְרִים שֶׁאֵין (ה) מַכִּין אִם קִדֵּשׁ בְּכֶסֶף אוֹ בִּשְׁטָר, אֲפִלּוּ בַּשּׁוּק וּבְלֹא שִׁדּוּכִין (טוּר בְּשֵׁם הָרֹא''שׁ), וְלֹא רָאִיתִי מִיָּמַי שֶׁהִכּוּ מִי שֶׁקִּדֵּשׁ בְּלֹא שִׁדּוּכִין:
 באר היטב  (ג) מן התורה. הרמב''ם ריש ה''א כתב כסף הוא מדרבנן. וכתב ה''ה וכ''מ מדאוריי' הוא אלא כל דבר שאינו מפורש בתורה נק' ד''ס אבל דינו כדין תורה ועפ''ד מה''א: (ד) או שקידש. אשה שנתקדשה בלילה ספק אם הם קידושין הרא''ם ח''ב סי' ל''ה. וכ' כנה''ג ופה היה מנהג קבוע לקדש בלילה ובטלתי המנהג ע''ש: (ה) מכין. ז''ד הרא''ש. עב''י שכתב ואינו מוכרח בדבריו דהא אפשר דסמכו וליה לא ס''ל כו'. ואישתמיט' ליה דברי הרא''ש בפרק ר''ג דכתב שם בהדי' והאידנ' נהוג עלמ' כנהרדעי וכו' דבשל סופרים הלך אחר המיקל ע''ש וכ''כ הב''י בשמו סי' קל''ד ע''ש עיין פרישה מה שהקשה וע' בה''י:




סימן כז - כיצד לשון הקדושין, ושיאמר הוא ויתן הוא
ובו י' סעיפים 
א בְּכֶסֶף כֵּיצַד, נוֹתֵן לָהּ בִּפְנֵי (א) שְׁנַיִם פְּרוּטָה (ב) אוֹ שְׁוֵה פְּרוּטָה, וְאוֹמֵר לָהּ: ''הֲרֵי אַתְּ מְקֻדֶּשֶׁת לִי (ג) בָּזֶה''. הגה: וְיֵשׁ אוֹמְרִים שֶׁיֵּשׁ לוֹמַר לָהּ: ''כְּדַת משֶׁה וְיִשְׂרָאֵל'' (כָּל בּוֹ). וְכֵן נוֹהֲגִין לְכַּתְחִילָה וְכֵן נוֹהֲגִין לְקַדֵּשׁ בְּטַבַּעַת, וְיֵשׁ לָהֶם טַעַם בְּתִקּוּנֵי (ד) הַזֹּהַר (דַּעַת הָרַב). וְהוּא הַדִּין אִם אָמַר לָהּ: ''הֲרֵי אַתְּ מְאֹרֶסֶת לִי'', אוֹ ''הֲרֵי אַתְּ לִי לְאִשָּׁה'', וְכֵן בְּכָל לָשׁוֹן שֶׁמַּשְׁמָעוּתוּ לְשׁוֹן (ה) קִדּוּשִׁין וַדַּאי בְּאוֹתוֹ מָקוֹם, וּבִלְבַד שֶׁהִיא תָּבִין שֶׁהוּא לְשׁוֹן (ו) קִדּוּשִׁין, וְאִם הָיָה מְדַבֵּר עִמָּהּ תְּחִלָּה עַל עִסְקֵי קִדּוּשִׁין, וְנָתַן לָהּ אֲפִלּוּ בִּשְׁתִיקָה, הָוֵי קִדּוּשִׁין. וְהוּא שֶׁעֲדַיִן עֲסוּקִין בְּאוֹתוֹ עִנְיָן. וְכָל שֶׁכֵּן אִם אָמַר לְשׁוֹן קִדּוּשִׁין וַדַּאי, אֶלָּא שֶׁאֵינָהּ מְבִינָה אוֹתוֹ, דַּהֲווּ קִדּוּשִׁין. הגה: יֵשׁ אוֹמְרִים דְּלָא בָּעִינָן מְדַבְּרִים בְּאוֹתוֹ עִנְיָן מַמָּשׁ, אֶלָּא מְדַבְּרִים מֵעִנְיָן לְעִנְיָן בְּאוֹתוֹ עִנְיָן, דְּהַיְנוּ שֶׁאֵין מְדַבְּרִים בְּקִדּוּשִׁין, רַק בְּצָרְכֵי זִוּוּגָם (מָרְדְּכַי סוֹף הָאִישׁ מְקַדֵּשׁ וְכ''כ הָרַשְׁבָּ''א). וְיֵשׁ אוֹמְרִים דְּלֹא בָּעִינָן מְדַבְּרִים עִמָּהּ, אֶלָּא כָּל שֶׁמְּדַבְּרִים לְפָנֶיהָ, סָגֵי (מָרְדְּכַי רֵישׁ קִדּוּשִׁין, וְכֵן מַשְׁמָע לְשׁוֹן הַטּוּר):
 באר היטב  (א) שנים. דהיינו קור' לב' עדים ומראה להם טבעת קידושין אם הוא שוה פרוטה ואמר להם הרב ראו זה הטבעת ש''פ ואומרים הן. דרשות מהרי''ל. והר''ם מינץ סי' ק''ט כתב בז''ל מראה הטבעת לעדים ויזהירו לעדים שיראו נתינת הטבעת לאצבע הכלה ויקדש בימין דידיה וגם בימין דכלה ובאצבע הסמוך לגודל שנקר' אצבע ישים הטבעת וע' כנה''ג. עד מפ''ע לא מהני רשד''ם חא''ה סי' ל': (ב) פרוטה. ע' סמ''ע סי' פ''ח ס''ב מפקפק לומר דבזמנינו זה דאין יכולים לקנות בפרוטה כ''א מעט מזער מן הדין היה לנו לומר דאין אשה מתקדשת בפרוטה. ואין מקדשין לכתחלה במטבע. אם קידש בש''פ מחובר לקרקע מקודשת ד''מ בשם הר''ן וכ''כ תוס' בריש קידושין דף ה' בד''ה שכן פודין בו הקדשות וכו' וכ''כ הרשב''א סימן אלף רכ''ו ועיין בחידושי מהרי''ט: (ג) בזה. ואם אמר לה טלי קדושך מע''ג קרקע ה''ז ספק קידושין רש''ך ב''ש. וע' בהריב''ש סי' ק''ט. והר''ם אלשי''ך סי' ק''ד. מנהגינו עכשיו שאומר לה הרי את מקודשת לי בטבעת קידושין זו כדת משה וישראל. והרמ''ט ח''א סי' רצ''א כתב דלכתחלה צ''ל הרי את מקודשת לי בטבעת זו אבל בדיעבד לא מעלה ולא מוריד ודוק' באומר הרי את מקודשת לי אבל אם אמר תהא לי מקודשת צ''ל בזה. והרשד''ם חא''ה סי' כ''ד כתב אפילו לא אמר לה כלום אלא שאמר לעדים הוו עלי עדים שאני נותן זה לפלונית לקדושין לי הוי קידושין: כתב הר''ם אלשקר סי' צ''ח אע''ג דיש שינוי בדברי העדים כל שאין הכחשה ביניהם אלא שהא' מוסיף על חבירו ולדברי שניהם אית בה קידושין מקבלין סהדותייהו וכ''כ מהרי''ט ח''ב חא''ה סי' ל''ח. שני עדים שהא' אומר שאמר לה בלה''ק תהא מקודשת לי בזה והא' אומר שאמר לה בלשון יון אין לך הכחשה גדולה מזו הר''ם אלשקר סי' פ''ג: (ד) הזוהר. ובה''י הביאו: (ה) קידושין. כ''ה לשון הטור. ומשמע אפילו אם אמר הרי את מקודשת לי צריך לידע שהיא מבינה שהוא לשון קידושין דלאו כל הנשים מבינות לשון הקודש. כ''כ הב''ח ממשמעות הר''ן ע''ש. וב''י ודרישה וח''מ לא כ''כ ע''ש. מיהו הכל לפי הענין אם ידוע דאשה זו מבינה הוי קידושין ובשאר לשונות אם אמרה דלא היתה מבינה הוי ס''ק דשמא משקרת רי''ו וב''ח. וח''מ כתב דנאמנת ולא הוי אפילו ס''ק. ועב''ש: (ו) קידושין. כתב כנה''ג יראה פשוט דבעינן שהעדים יעידו שהיה מדבר עמה על עסקי קידושיה. מהריב''ל ח''ג סי' ס''א העלה לענין הלכה במי שאמר לאשה תרצי להתקדש והיא שתקה ולא ענתה לא הן ולא לאו ומיד נתן לה בשתיקה ולא דיבר כלל הוי ס''ק ודנין בה כדין הספיקות להחמיר ועב''ש:


ב אָמַר לָהּ: הֲרֵי אַתְּ אִשְׁתִּי, הֲרֵי אַתְּ זְקוּקָתִי, הֲרֵי אַתְּ קְנוּיָה לִי, הֲרֵי אַתְּ אֲרוּסָתִי, הֲרֵי אַתְּ שֶׁלִּי, הֲרֵי אַתְּ בִּרְשׁוּתִי, הֲרֵי אַתְּ לְקוּחָתִי, מְקֻדֶּשֶׁת, הגה: אִם הֵבִינָה (ז) דְּבָרָיו, אוֹ שֶׁדִּבְּרוּ תְּחִלָּה מֵעִסְקֵי קִדּוּשִׁין (הָרַ''ן וְהַמ''מ). אֲבָל הָאִישׁ אֵינוֹ (ח) נֶאֱמָן לוֹמַר שֶׁלֹּא כִּוֵּן לְשֵׁם קִדּוּשִׁין (ב''י בְּשֵׁם הָרֹא''שׁ):
 באר היטב  (ז) דבריו. אם אומרת שלא הבינה נאמנת ח''מ וע' סק''ה מ''ש בשם רי''ו וב''ח דהוי ס''ק: (ח) נאמן. הב''י למד זה מדברי הרא''ש שכתב הני לשונות דבריר' לן לאו כל כמיניה לומר לא הוי ידענ' וכו' דקאי על האיש מקדש הוא אינו נאמן ע''ש. משמע דוק' על הני לישנ' דברירא שהוא לשון קדושין נאמן לומר דלא היה מבין אבל מה שמסופק לנו אם הוא ל' קדושין נאמן לומר דשלא היה מבין ח''מ ב''ש. מיהו פירושו אינו מוכרח ומהרי''ט בחידושיו על קידושין מפרש דברי הרא''ש בע''א:


ג אָמַר לָהּ: הֲרֵי אַתְּ מְיֹעֶדֶת לִי, מְיֻחֶדֶת לִי, עֶזְרָתִי, נֶגְדָּתִי, צַלְעָתִי, סְגוּרָתִי, תַּחְתַּי, עֲצוּרָתִי, תְּפוּסָתִי, הֲרֵי זוֹ מְקֻדֶּשֶׁת בְּסָפֵק. הגה: וְהוּא הַדִּין אִם אָמַר: הֲרֵי אַתְּ חֲרוּפָתִי. אֲבָל אָמַר לָהּ: הֲרֵי אַתְּ נְשׂוּאָתִי, יֵשׁ אוֹמְרִים שֶׁאֵינוֹ (ט) כְּלוּם. וְהוּא שֶׁהָיָה מְדַבֵּר (י) עִמָּהּ תְּחִלָּה עַל עִסְקֵי קִדּוּשִׁין, אֲבָל אִם אֵינוֹ מְדַבֵּר עִמָּהּ תְּחִלָּה עַל עִסְקֵי קִדּוּשִׁין, אֵין חוֹשְׁשִׁין לְמִלּוֹת אֵלּוּ. הגה: מִי שֶׁאָמַר לְאִשָּׁה שֶׁנּוֹתֵן לָהּ בִּשְׁבִיל אַהֲבָה וְחִבָּה, חוֹשְׁשִׁין לְקִדּוּשִׁין, כִּי שֶׁמָּא אָמַר שֶׁנּוֹתֵן לָהּ שֶׁיִּהְיֶה אַהֲבָה וְחִבָּה בֵּינֵיהֶם, וְהָוֵי כְּאִלּוּ אָמַר לָהּ: מְיֹעֶדֶת לִי (יא) אוֹ מְיֻחֶדֶת לִי (תְּשׁוּבַת מיי' סוֹף אִישׁוּת). יֵשׁ אוֹמְרִים דְּאַף עַל גַּב דִּלְשׁוֹנוֹת אֵלּוּ לֹא מְהַנֵּי אִם לֹא דִּבֵּר עִמָּהּ מֵעִסְקֵי קִדּוּשִׁין, מִכָּל מָקוֹם אִם הִיא אוֹמֶרֶת שֶׁקִּבְּלָה לְשֵׁם קִדּוּשִׁין, (יב) הָוֵי סְפֵק קִדּוּשִׁין (הָרַ''ן). וַאֲפִלּוּ נָתַן לָהּ בִּשְׁתִיקָה וְלֹא דִּבֵּר כְּלוּם, וְהוּא וְהִיא אוֹמְרִים שֶׁכִּוְּנוּ לְשֵׁם קִדּוּשִׁין, הָוֵי (יג) קִדּוּשִׁין (בְּמָרְדְּכַי פֶּרֶק הָאִישׁ מְקַדֵּשׁ וּתְשׁוּבַת מוהר''ם). וּבְמָקוֹם דְּלֹא הָוֵי קִדּוּשִׁין, אֲפִלּוּ אִם חוֹזֵר אַחַר כָּךְ וְאָמַר לָהּ: הֲרֵי אַתְּ מְקֻדֶּשֶׁת לִי, צָרִיךְ לִטֹּל הַכֶּסֶף מִמֶּנָּה וְלִתֵּן לָהּ בְּתוֹרַת (יד) קִדּוּשִׁין (המ''מ בְּשֵׁם הָרַשְׁבָּ''א):
 באר היטב  (ט) כלום. דין זה מתשובת הרשב''א שהביא ב''י: וכתבו ח''מ וב''ש דהרשב''א לא איירי אלא כשלא היה מדבר עמה על עסקי קידושין אבל אם היה מדבר עמה מעסקי קידושין היא מקודשת בודאי ולא כמשמעות הגה זו ע''ש: (י) עמה. ואם הוא אמר בהני לשונות דלא היה כוונתו לשם קידושין יש לומר דנאמן ואפילו לדעת ב''י דס''ל דבעל א''נ לומר שלא היה מבין שהוא לשון קידושין כמ''ש בסמוך. אבל בהני לשונות נאמן כמ''ש סק''ח: (יא) מיוחדת לי. דברי רמ''א תמוהים מה שייך ענין מיועדת או מיוחדת לאהבה וחבה. ונראה שיש ט''ס וכצ''ל כי שמא אמר שנותן לה ע''מ שתהיה אהבה וחבה בינינו ותהיה אהובתי ולא גרע האי לישנ' מיועדת לי ומיוחדת לי וא''כ אהובתי נמי איכ' לספוקי היכא דהיה מדבר עמה מעסקי קידושין ואם היה דעת שניהם לקידושין צריכה גט בה''י ע' ח''מ ב''ש: (יב) הוי ס''ק. כ''כ הר''ן וב''ש כתב מהגמ' נראה דלא כהר''ן ע''ש: (יג) קידושין. עח''מ שחולק ע''ז. ועב''ש: (יד) קידושין. עב''ש מה שהקשה בשם ט''ז. ועיין ברשד''ם חא''ה סי' נ''ד ובהר''י אדרבי סי' נ''ז ומהריב''ל ח''א וח''ג סי' י''ט והרש''ך ח''א סי' ט' ומהרי''ט ח''ב וחא''ה סי' מ''ג שקצת מהם פסקו דאינה מקודשת כלל. וקצת מהם כתבו שלא כתב הרשב''א אלא לומר שאינה מקודשת גמור עד שיחזור ויטול הכסף ויתננו לה אבל מ''מ לאפוקי מינה צריכה גט אפי' לא חזר ונטל הכסף ממנה אלא כל שאומר הוא הרי את מקודשת לי והיא אמרה הן צריכה גט מראשון ואם קדשה אחר קידושין תופסין בה עיין כנה''ג דף נ''ד ע''ב. מ''ש הרשב''א שאפי' חזר ואמר לה הרי את מקודשת לי צריך ליטול הכסף. איירי אפי' כשחזר ואמר לה כו' תוכ''ד מהריב''ל ח''ג סי' י''ט ומהר''י מטראני ח''ב חא''ה סימן מ''ג:


ד אָמַר לָהּ: הֲרֵי אַתְּ מְקֻדֶּשֶׁת, וְלֹא אָמַר: ''לִי'', אֵינָהּ (טו) מְקֻדֶּשֶׁת. וְכֵן עִקָּר (תְּשׁוּבַת הָרֹא''שׁ) אֲבָל יֵשׁ (טז) מַחֲמִירִין וְאוֹמְרִים דְּהָוֵי קִדּוּשִׁין (תִּמְצְאֵם בִּתְשׁוּבַת הָרַשְׁבָּ''א וְרַמְבַּ''ן וְהָרֹא''שׁ כְּלָל ל''ו). וְאִם הָיָה מְדַבֵּר עִמָּהּ עַל עִסְקֵי קִדּוּשִׁין, הֲרֵי זוֹ (יז) מְקֻדֶּשֶׁת. וְאִם קִדֵּשׁ תְּחִלָּה אִשָּׁה אַחַת קִדּוּשִׁין גְּמוּרִים, וְאָמַר לְאַחֶרֶת בְּפָנֶיהָ: תְּהֵא מְקֻדֶּשֶׁת, וְלֹא אָמַר: ''לִי'', יָדַיִם מוֹכִיחוֹת (פֵּרוּשׁ, כְּמוֹ שֶׁהָאוֹחֵז בְּבֵית יַד הַכְּלִי מוֹשֵׁךְ עִמּוֹ הַכְּלִי עַצְמוֹ, כֵּן אֵלֶּה הַדְּבָרִים מוֹכִיחִים שֶׁמּוֹשְׁכִים אַחֲרֵיהֶם לְשׁוֹן ''לִי'') נִינְהוּ, וְחוֹשְׁשִׁין (יח) לְקִדּוּשִׁין:
 באר היטב  (טו) מקודשת. דיינים שאמרו שהעדים לא אמרו שאמר לי והעדים מכחישין ואומרים שאמר לי אין בעדות העדים לגבי הדיינים כלום הר''י אדרבי סימן ז' וכנה''ג דף נ''ג ע''א חולק עליו וס''ל דהעדים נאמנים ע''ש. אם העדים לא אמרו שאמר לי ונתקבל העדות שלא בפני בע''ד אעפ''י שאח''כ חזרו והעידו בפני בע''ד שאמר לי אם קדשה אחר קידושין תופסין בה מהריב''ל ח''א כלל ג' סי' י''ח. והרב ב''י בתשובתו סימן ב' מדיני קידושין לא כ''כ ע''ש. ובעל משפטי שמואל מחלק אם חזרו תוך כדי דיבור עיין כנה''ג דף נ''ג ע''ב: (טז) מחמירין. כ''כ ב''י בשם הרשב''א. אבל הריב''ש ורוב פוסקים כתבו בשם הרשב''א דס''ל כל שלא אמר לי אין כאן חשש ובתשובת ב''י ובבד''ה כתב תשובות אלו שכתבו בשם הרשב''א דהוי קידושין לאו דסמכי הם וכ''פ כל אחרונים ועיין בהרדב''ז ח''א סימן נ''ו וסימן קכ''ט וכנה''ג דף נ''ד ע''ב. ואם הם מודים דכוונתם היה לקדושין יש להחמיר מהרשד''ם סימן ל''ד וכן פירש ב''י תשובת הרשב''א סי' תשע''ד. ואם היה שדוכין ביניהם פסק מהריב''ל ח''ג דהוי כידים מוכיחות. ובחידושי מהרי''ט חולק אליו. עיין כנה''ג דף נ''ד נ''ה: (יז) מקודשת. היה מדבר עמה על עסקי קדושין בפני עדים. ויצא לבקש עדים אחרים לקדשה. הפסיק הענין ואין כאן ידים מוכיחות אבל אם אמר לעדים בפניה אין רצוני לקדשה בפניכם והריני הולך להביא עדים אחרים לקדשה בכי האי גוונא הוי ידים מוכיחות הרדב''ז ח''א סימן רכ''ט. כשהיתה יודעה בתחלה שהכוונה להתקדש לו הוי כמדבר עמה עע''ק הרדב''ז ח''א סי' נ''ו מהר''ם פדוואה סי' כ''ט. אם מעיקר' לא אמרו העדים שהיה מדבר עמה מע''ק ואח''כ אמרו שהיה מדבר עמה עע''ק אינם נאמנים מהריב''ל ח''א כלל ג' סי' י''ח: (יח) לקדושין. היינו קדושי ספק. עיין ב''י ב''ש:


ה יֵשׁ מִי שֶׁאוֹמֵר, שֶׁאִם כְּשֶׁנָּתַן לָהּ הַכֶּסֶף אָמַר לָהּ: הֲרֵינִי נוֹתְנוֹ לָךְ בְּתוֹרַת (יט) קִדּוּשִׁין, הָוֵי כְּאוֹמֵר: ''לִי''. הגה: וְצָרִיךְ שֶׁיֹּאמַר לָהּ לָשׁוֹן הַמּוֹכִיחַ (כ) לְהַבָּא, כְּגוֹן שֶׁאוֹמֵר: הֲרֵי הֵן קִדּוּשִׁין, אוֹ קִדּוּשִׁין יִהְיוּ. אֲבָל אָמַר: הֵן קִדּוּשִׁין, לְחוּד, אֵינוֹ כְּלוּם (ב''י בְּשֵׁם תְּשׁוּבַת הָר''י דוראן):
 באר היטב  (יט) קידושין. כ''כ הב''י בשם הריב''ש ע''ש הטעם. אבל אם אמר אני נותן לך לקידושין ולא אמר בתות קדושין. כתב במהרי''ט ח''א סימן קל''ח ובחידושיו לקדושין דאין כאן חשש קידושין כלל עיין כנה''ג דף נ''ה ע''א. מיהו בתשובת הרשב''א כתב אם אמר אני נותן לך לקדושין הוי כאומר לי. אם אמר קח זה לקידושין לבתך אינו כלום מהרמ''ט ח''א סי' ס''ו ול''ד לאומר בתורת קדושין כיון שלא אמר אני נותן לך. אמר אני נותנו לך בקידושי בתך הוי ידים מוכיחות רשד''ם חא''ה סימן כ'. ועיין כנה''ג חילוקי דינים: לי. מלשון זה משמע דהוי קידושין גמורים. וכנה''ג הביא הרבה פוסקים דס''ל דהוי ס''ק ע''ש וכ''כ אחרונים: (כ) להבא. לפ''ז מ''ש לעיל בשביל אהבה וחבה הוי קידושין היינו שאומר לשון להבא. ובח''מ כתב קידושין לשון הקודש. ובהקדש הוי הקדש לכן יש להחמיר בקדושין. ואם דיבר עמה מתחלה מעסקי קידושין נראה להחמיר ב''ש:


ו אָמַר לָהּ: הֲרֵינִי (כא) אִישֵׁךְ, הֲרֵי בַּעְלֵךְ, הֲרֵינִי אֲרוּסֵךְ, אֵינוֹ כְּלוּם, אֲפִלּוּ הָיָה מְדַבֵּר (כב) עִמָּהּ תְּחִלָּה עַל עִסְקֵי קִדּוּשִׁין, מִשּׁוּם דִּכְתִיב: ''כִּי יִקַּח'' (דְּבָרִים כד, א) וְלֹא שֶׁיַּקַּח אֶת עַצְמוֹ. נָתַן הַכֶּסֶף לְאֶחָד וְאָמַר לוֹ: הֲרֵי (כג) אַתְּ חָמִי, וְלֹא אָמַר: בִּתְּךְ מְקֻדֶּשֶׁת לִי, אֵין בָּזֶה כְּלוּם (הַגָּהוֹת אַלְפָסִי פ''ק דְּקִדּוּשִׁין):
 באר היטב  (כא) אישיך. אפי' קדשה בשטר וכתב בו הרי את מקודשת לי אם אמר בפה הריני אישיך הריני בעלך לא הוי קדושין דומיא דגט אם אמר איני אישיך אע''ג דכתב גט הרי את מגורשת ממני אינה מגורשת מהרח''ש סי' י''ג: (כב) עמה תחילה וכו'. כ''פ הרא''ש והטור. מיהו רי''ו מחמיר בזה וכתב בשם י''א דהוי קדושין ודאי וי''א דהוי ס''ק. וכן בתשובת מהר''י מחמיר ב''ש: (כג) חמי וכו'. ואם מרמז שמקדש את בתו לא מהני דצריך להיות לשון ברור. ואפילו אם הי' מדברים מע''ק אינה כלום. ובח''מ כתב צ''ע גדול למעשה אפילו לא דיבר עמו מע''ק מכ''ש אם דיבר עמו ע''ש:


ז נָתְנָה הִיא לוֹ כֶּסֶף, (כד) וְאָמְרָה: הֲרֵינִי מְקֻדֶּשֶׁת לְךָ, אֵינָהּ מְקֻדֶּשֶׁת:
 באר היטב  (כד) ואמרה וכו'. אפילו אי הוי אדם חשוב אינה מקודשת שהכתוב משמע שהוא יקדש אותה ולא היא את עצמה. ואם נתן הוא ואמרה היא דמהני אם הי' מדבר עמה עע''ק היינו משום הואיל שהוא נתן לא גרע מאלו נתן לה בשתיקה דבשביל אמירתה לא גרע אבל אם נתנה היא ואמרה היא ליכ' למימר הכי כ''כ ב''י ופרישה. ודברי הב''ש בכאן המה תמוהים. דכתב אם היו מדברים מע''ק הוי כאלו אמר הוא ונתנה היא לפ''ז אם הוא אדם חשוב הוי קידושין עכ''ל. ולא דק אין הטעם דמהני בנתן הוא ואמרה היא ואם היו מדברים עע''ק. משום דהוי כנתן הוא ואמר הוא אלא הטעם כמו שכתבתי דלא גרע מאלו נתן לה בשתיקה. דבשביל אמירתה לא גרע וזה לא שייך בנתנה היא ואמרה היא ודו''ק וכ''ה בתשובת הרשב''א סימן תרי''ג ע''ש כי נראה שיש ערבובי דברים שם או חסרון כי קשה להבנה המה ועיין מ''ש הד''מ בשמו:


ח נָתַן הוּא וְאָמְרָה הִיא, אִם הָיָה מְדַבֵּר עִמָּהּ עַל (כה) עִסְקֵי קִדּוּשִׁין, הָוֵי וַדַּאי קִדּוּשִׁין, וְאִם לָאו, הָוֵי (כו) סְפֵק קִדּוּשִׁין. וְאִם עָנָה (כז) הַבַּעַל: הֵן, בִּשְׁעַת נְתִינָה, הָוֵי וַדַּאי קִדּוּשִׁין אֲפִלּוּ אֵין עֲסוּקִין בְּאוֹתוֹ עִנְיָן:
 באר היטב  (כה) עע''ק. צ''ע דתוס' כתבו שם דף ה' ע''ב ד''ה נתן הוא ואמרה היא מה שלא הזכיר כלל נתנה היא ואמר הוא משום דלא פסיקא ליה דפעמים מקודשת באדם חשוב וכו' ע''ש. א''כ משמע בנתן הוא ואמרה היא לעולם ספיק' הוי ולא משכחת לעולם דמקודשת בודאי. הא משכחת נמי אם היה מדבר עמה עע''ק וצ''ע. עיין בהרא''ש שם: (כו) ס''ק. כ''כ הרמב''ם. מיהו הרי''ף כתב חיישינן מדרבנן משמע דלא הוי קדושי דאוריית' וכ''פ הרא''ש והר''ן: (כז) הבעל הן וכו'. כתב ב''ח היינו שהיו מדברים מע''ק. ב''ש חולק עליו גם בדרישה כתב בשם מהרש''ל אפילו לא היו מדברים מע''ק הרי היא מקודשת בודאי ע''ש הא דנתן הוא ואמרה היא מקודשת בספק. היינו דוק' היכא דאמרה בשעת הנתינה אבל היכ' דאמר' אחר הנתינה אינה מקודשת דהוי שתיקה דלאחר מתן מעות מהריב''ל ח''א כלל ג' סי' י''ז: ועיין ב''ח בסי' כ''ט ובח''מ סכ''ט ס''ק ד' מש''ש:


ט נָתְנָה הִיא וְאָמְרָה לוֹ: הֵילָךְ דִּינָר זֶה מַתָּנָה וְאֶתְקַדֵּשׁ לְךָ, וּלְקָחוֹ וְאָמַר לָהּ: הֲרֵי אַתְּ מְקֻדֶּשֶׁת לִי בַּהֲנָאָה זוֹ שֶׁקִּבַּלְתִּי מִמֵּךְ מַתָּנָה, אִם אָדָם חָשׁוּב הוּא, הֲרֵי זוֹ מְקֻדֶּשֶׁת, שֶׁהֲנָאָה יֵשׁ לָהּ בִּהְיוֹתוֹ נֶהֱנֶה מִמֶּנָּה, וּבַהֲנָאָה זוֹ הִקְנְתָה עַצְמָהּ לוֹ. וְצָרִיךְ חֲקִירַת חָכָם מִי נִקְרָא אָדָם שֶׁאֵינוֹ חָשׁוּב (כח) לְהַתִּירָהּ בְּלֹא גֵּט. (וְיֵשׁ מַחֲמִירִין אֲפִלּוּ לֹא (כט) אָמְרָה תְּחִלָּה כְּשֶׁנָּתְנָה: וְאֶתְקַדֵּשׁ לְךְ, רַק נָתְנָה סְתָם, וְאָמַר לָהּ: הִתְקַדְּשִׁי כוּ', וְשָׁתְקָה (תשו' הָרַשְׁבָּ''א סִי' תרי''ג):
 באר היטב  (כח) חשוב. משמע סתם בני אדם נקראים חשובים. ובתשובת הרשב''א כתב סתם בני אדם אין נקראים חשובים. ועצמות יוסף דף כ''ג ע''א כתב נראה דל''ד אדם חשוב השוה לכל אלא אפילו דלאו חשוב אי לדידה חשוב ונהנית היא שהוא יקבל ממנה מקודשת ע''ש ועיין פרישה: (כט) אמרה וכו'. רוב פוסקים ס''ל כן. הרא''ש והטור והר''ן והמגיד בנתנה היא ואמר הוא הוי קידושין אפי' לא אמרה ואתקדש לך. ועיין תשובת הרשב''א סי' תרי''ג שם מבואר כשלא אמרה היא ואתקדש לך הוי ס''ק אפי' אם דיבר עמה מע''ק דלא דמי מדברים מע''ק ונתן הוא. לנתנה היא ומדברים מע''ק אפי' באדם חשוב ע''ש דבריו שם המה קצת מגומגמים וע''ל ס''ק כ''ד מש''ש. ולדעת ה''ג אפי' אדם שאינו חשוב הוי ס''ק וב''ח מחמיר כדעת ה''ג וכתב למעשה צריך להתיישב ע''ש. ועיין כנה''ג דף נ''ז ע''ב:


י שִׁעוּר הַכֶּסֶף שֶׁמְּקַדְּשִׁין בּוֹ, מִשְׁקַל חֲצִי שְׂעוֹרָה כֶּסֶף צָרוּף. עַיֵּן בְּיוֹרֶה דֵעָה סִימָן רצ''ד סָעִיף ו' שִׁעוּר שְׁוֵה פְּרוּטָה: 



סימן כח - המקדש בגזל בפקדון או במלוה, ובאסור הנאה דאוריתא ודרבנן
ובו כ''ג סעיפים 
א הַמְקַדֵּשׁ אֶת הָאִשָּׁה (א) בְּגָזֵל אוֹ (ב) בִּגְנֵבָה אוֹ (ג) בְּחָמָס, אִם נִתְיָאֲשׁוּ הַבְּעָלִים, וְנוֹדַע שֶׁקָּנָה אוֹתוֹ דָּבָר בְּיֵאוּשׁ, הֲרֵי זוֹ (ד) מְקֻדֶּשֶׁת. וְאִם לָאו, אֵינָהּ מְקֻדֶּשֶׁת. הגה: קִדְּשָׁהּ בְּגָזֵל אוֹ גְּנֵבַת (ה) עוֹבֵד כּוֹכָבִים, הָוֵי מְקֻדֶּשֶׁת דְּהָא אֵינָהּ צְרִיכָה לְהַחֲזִיר רַק מִכֹּחַ קִדּוּשׁ הַשֵּׁם (מהרי''ו סִי' קל''ח). קִדְּשָׁהּ בְּגָזֵל אַחַר יֵאוּשׁ (ו) לְבַד, מְקֻדֶּשֶׁת מִדְּרַבָּנָן (רַבֵּנוּ יְרוּחָם):
 באר היטב  (א) בגזל. אם יש הכחשה בין האיש והאשה שהאיש אומר שהכסף שלו והאשה אומרת שהוא שלה. חזקה כל שיש ביד האדם הוא שלו מהרי''ט ח''א סי' קל''ח. אם אמר המקדש שלא היה הכסף שלו אם נאמן עיין בתשובת מהר''י אדרבי סי' ר''נ ובתשובת ב''י סי' י''ח מדיני קידושין ובכנה''ג דף נ''ו ע''ב פועל שנשכר לבעל הבית ליום א' ובחצי היום לקח ממעות בעה''ב שלא מדעתו ושלא לשם פרעון הוי גזל דעלמא ואינה מקודשת. מהריב''ל סי' ק''א. ראובן שהיה חייב ללאה והוציא המעות לפרוע ללאה. והניחם על השלחן ובא שמעון וקידש את לאה בם הוי גזל דעלמ' ואינה מקודשת מהרי''ל שם סי' ק''א קדשה באבק רבית או במציאת חש''ו מקודשת מהר''י ווייל סי' קל''ח. מי שאמר לראובן נכסי לך ואחריך לפלוני שהדין הוא שלכתחלה לא ימכור אם קדש בו את האשה הוי מקודשת מהר''י ווייל סי' קל''ח. מכר מטלטלין ולקח מעות ולא משך או הגביה הלוקח במטלטלין אם קידש המוכר אשה באותו המעות שקבל מהלוקח הוי מקודשת סמ''ע בח''מ סי' קצ''ח ס''ק ג': (ב) בגניבה. עיין ש''ך בח''מ סי' שס''ח שהאריך והעלה דסתם גניבה בישראל יאוש ובעכו''ם לא הוי יאוש. וגזל אפי' בישראל לא הוי יאוש ע''ש ועיין מ''ש הח''מ וב''ש: (ג) בחמס. קשה דבש''ע ח''מ סי' ל''ד סעי' י''ג אית' העובר על גזל של דבריהם פסול מדבריהם כגון חמסנים וכו' ע''ש וקי''ל לקמן סעיף כ''א המקדש באיסורי דרבנן מקודשת עיין בה''י וב''ש: (ד) מקודשת. צ''ע לפי מה שכתב רמ''א בח''מ סי' שנ''ו סעיף ו' דהכי נהיגו עכשיו להחזיר כל גניבה אפילו לאחר יאוש ושינוי רשות מכח דינא דמלכות' ע''ש וכ''כ בסי' (ר''נ) [רנ''ט]. א''כ אם קדשה בגזל או בגניבה לא הוי קדושין אף לאחר יאוש ושינוי רשות עיין בה''י וב''ש: (ה) עכו''ם. הקשה הש''ך בח''מ סי' שמ''ח ס''א ב' הא הרמב''ם ומהרש''ל ס''ל גזל עכו''ם חייב להחזיר ואסור מדאוריי' ע''ש ועיין בסי' שנ''ט. א''כ למה כתב רמ''א כאן דאינה צריכה להחזיר רק מכח קדוש השם. ומה שהוצי' הרמ''א דין זה בשם מהר''י ווייל סי' קל''ח כשתעיין שם תראה שאינו כן. וכ''כ הח''מ. ומצאתי בספר נחלת צבי שתירץ היינו דוק' דכל זמן שהגזילה של עכו''ם ביד הגזלן צריך להחזיר אבל אם עבר ומכר או נתן לאחר א''צ להשתדל וליקח אותו ולהחזיר רק מכח קדוש השם ע''כ ועיין ב''ש. ותמה אנכי דאל''כ למה כתב רמ''א לקמן סי' זה סעיף י''ב ואם מכרו המלוה לאחר וקידש בו כו' הל''ל אפי' אם המלוה בעצמו מקדש בו דמקודשת ודו''ק. וע''ש מ''ש בשם ח''מ וב''ש: (ו) לבד כו'. היינו בגזל דידה אחר יאוש ולא אמרה הן ולא קדמו שידוכים ביניהם מ''מ היא מקודשת מדרבנן דיאוש קונה מדרבנן. דאי בגזל דעלמ' איך אפשר למצוא שיהא יאוש לבד דהא מיד שקידשה איכ' יאוש ושינוי רשות כמ''ש הטור בשם הרמ''ה. ועיין ח''מ ב''ש. ובספר נ''צ כתב דאיירי שנתייאשו הבעלים אחר שנתן לידה דהוי רק יאוש לחוד ולעולם דאיירי מגזל דעלמ' ע''ש דמוכח שם דבגזל דידה אף אם נתייאשה אינה מקודשת אם לא שידך אותה תחלה ממאי דלא משני הש''ס אמאי דפריך והא רב אגזל דידה קאמר כו' דרב איירי בלא נתייאשה ודו''ק עכ''ל ולא דק דאם איתא דרב איירי אפילו בנתייאשה לא מקשה הגמר' שם מידי א''ל מי אמר רב הכי והוא לא אמר והאמר ר''י גזל ולא נתייאשו הבעלים וכו' א''כ אי רב איירי אפי' בנתייאשו לא מקשה מידי דר''י אמר ולא נתייאשו. ועוד דתוס' שם בד''ה והוא לא אמר כו' לא משמע דאיירי רב אפילו בנתייאשה דהקשה שם רב מאי אתא לאשמעינן הא משנה שלימה היא היכא דלא נתייאשו הבעלים אינו שלו וכו'. וכן הקשה בהגה''ה דרישה בשם מהרש''ל ע''ש. עיין בקדושין דף נ''ב ע''א. וקושית בעל נחלת צבי מעיקרא ליתא. לפי מה דאסיקנ' פירושי קא מפרש דקדשה בו. איירי כגון שחטף סלע מידה אם כן כיון שחטף סלע מידה בפניה לא מייאשה כדאית' בסמ''ע סי' שס''ח ס''ק ד' ע''ש. ועפ''ז נסתרו ג''כ הוכחת ב''ח בדברי הרמ''ה עיין ודו''ק. מ''מ העלה הב''ח דבגזל דידה אחר היאוש ולא אמרה הן ובדלא שידך מעיקר' מקודשת מדרבנן ע''ש וכ''כ כנה''ג דף נ''ח ע''ב ע''ש ועיין ב''ש:


ב גָּזַל אֶת (ז) הָאִשָּׁה אוֹ גְּנָבָהּ אוֹ חֲמָסָהּ, וְחָזַר וְקִדְּשָׁהּ בַּגָּזֵל אוֹ בַּגְּנֵבָה וּבֶחָמָס שֶׁלָּהּ, וְאָמַר לָהּ: הֲרֵי אַתְּ מְקֻדֶּשֶׁת לִי בּוֹ, אִם לֹא קָדַם בֵּינֵיהֶם שִׁדּוּכִים וְנָטְלָה וְשָׁתְקָה, אֵינָהּ (ח) מְקֻדֶּשֶׁת. אֲבָל אִם שִׁדֵּךְ תְּחִלָּה, דְּהַיְנוּ שֶׁנִּתְרַצֵּית לִשָּׂא אוֹתוֹ, אַף עַל פִּי שֶׁלֹּא הָיוּ שָׁוִין בִּנְתִינַת הַנְּדוּנְיָא (הַגָּהוֹת אַלְפָסִי פ''ק דְּקִדּוּשִׁין), אוֹ אֲפִלּוּ לֹא שִׁדֵּךְ תְּחִלָּה, וּכְשֶׁאָמַר לָהּ: הִתְקַדְּשִׁי לִי בָּזֶה וּנְתָנוֹ בְּיָדָהּ, אָמְרָה: הֵן, הֲרֵי זוֹ מְקֻדֶּשֶׁת, וְצָרִיךְ לְשַׁלֵּם לָהּ גְּזֵלוֹתֶיהָ (הָרַ''ן פ''ק דְּקִדּוּשִׁין). אֲבָל אִם אַחַר שֶׁבָּא לְיָדָהּ אָמַר: הִתְקַדְּשִׁי לִי בּוֹ, אַף עַל פִּי שֶׁאָמְרָה: הֵן, אֵינָהּ מְקֻדֶּשֶׁת, אַף עַל פִּי שֶׁשִּׁדֵּךְ תְּחִלָּה. וְאֵינָהּ נֶאֱמֶנֶת לוֹמַר שֶׁבִּתְחִלָּה (ט) קִבְּלָה לְשֵׁם קִדּוּשִׁין (כ''כ הָרַ''ן בְּשֵׁם הָרַשְׁבָּ''א, וְהַב''י הֵבִיאוֹ):
 באר היטב  (ז) האשה. גנבה האשה מהמקדש וקדשה באותו גזל אינה מקודשת אפי' במשודך מהרי''ל סי' ע''ח וע''ש סי' ק''א: (ח) מקודשת. דיכלה למימר דידי שקלתי ואפשר דוק' אם גזל ממנה חפץ אז י''ל דידי שקלתי אבל אם גזל ממנה מעות דומה לחוב וא''י לומר דידי שקלתי. מיהו מש''ס משמע אפי' במעות י''ל דידי שקלתי דתני' אם חטף סלע מידה ומקדש אותה מקודשת ואוקמא בדשדיך אבל אם לא שדיך לא הוי קדושין משום די''ל דידי שקלתי מיהו אם גזל מעות ועשאו כספים דקנה בשינוי וחזר ועשאן דמים וקדש אותה בהן בדלא שדיך ובדלא אמרה הן י''ל דמקודשת דאינו אלא חוב. ואם קנה החפץ שגזל בשינוי ומקדש בו אע''ג דצריך להחזיר לה דמי הגזילה דומה לחוב ח''מ: (ט) קבלה. קאי אריש' דמילת' שקידשה בגזל דידה בלא שדוכין וקבלה בשתיקה אינה נאמנת לומר שקבלה לשם קדושין אבל בסיפא שנתן לה בשתיקה איך תאמר שקבלה לשם קדושין אם הוא לא אמר כלום בשעת נתינה ואפשר דט''ס הוא וצ''ל הג''ה זו בריש' ח''מ. וב''ש לא כ''כ ע''ש. ואם אמר בעת הנתינה דמקדש אותה והיא שותקת ואח''כ אמרה הן ג''כ לא מהני כיון דלא אמרה הן בשעת הנתינה עיין ב''ש:


ג וְכֵן אִם הֶחֱזִיר לָהּ חוֹב שֶׁהָיָה לָהּ אֶצְלוֹ, וְאָמַר לָהּ: כַּנְּסִי סֶלַע זוֹ שֶׁאֲנִי חַיָּב (י) לִיכִי וַהֲרֵי אַתְּ מְקֻדֶּשֶׁת לִי בּוֹ, קֹדֶם שֶׁתִּטְּלֶנּוּ, וּנְטָלַתּוּ וְשָׁתְקָה, אִם הָיוּ בֵּינֵיהֶם (יא) שִׁדּוּכִין הֲרֵי זוֹ מְקֻדֶּשֶׁת. וְאִם לֹא שִׁדֵּךְ, אֵינָהּ מְקֻדֶּשֶׁת עַד שֶׁתֹּאמַר: הֵן. אֲבָל אִם לְאַחַר שֶׁנְּתָנוֹ בְּיָדָהּ אָמַר לָהּ: הֲרֵי אַתְּ מְקֻדֶּשֶׁת לִי בּוֹ, אֲפִלּוּ אָמְרָה: הֵן, אֵינָהּ מְקֻדֶּשֶׁת אַף עַל פִּי שֶׁשִּׁדֵּךְ תְּחִלָּה. הגה: וְכָל זֶה שֶׁאָמַר לָהּ: כַּנְּסִי סֶלַע שֶׁאֲנִי חַיָּב לָךְ. אֲבָל אָמַר לָהּ: כַּנְּסִי סֶלַע זוֹ, סְתָמָא, וְחָזַר וְאָמַר: הִתְקַדְּשִׁי לִי בּוֹ, אַף עַל פִּי שֶׁחַיָּב לָהּ גַּם כֵּן, וְהִגִּיעַ זְמַן הַפֵּרָעוֹן, מְקֻדֶּשֶׁת, וְאֵינָהּ יְכוֹלָה לוֹמַר: לְפֵרָעוֹן (יב) קִבַּלְתִּיו (הָרַ''ן פ''ק דְּקִדּוּשִׁין). אָמַר לָהּ: כַּנְּסִי סֶלַע זוֹ שֶׁאֲנִי חַיָּב לָךְ, וְחָזַר וְאָמַר: לֹא לְשֵׁם פֵּרָעוֹן אֲנִי נוֹתְנוֹ לָךְ, רַק לְשֵׁם קִדּוּשִׁין, יֵשׁ אוֹמְרִים דְּהָוֵי (יג) מְקֻדֶּשֶׁת אֲפִלּוּ לֹא שִׁדֵּךְ (שָׁם בְּשֵׁם בה''ג וְהָרַמְבַּ''ם). בִּקֵּשׁ מִמֶּנָּה שֶׁתַּלְוֶה לוֹ מָעוֹת עַל (יד) מַשְׁכּוֹן, וְנָתְנָה לוֹ הַמָּעוֹת, וְכַאֲשֶׁר נוֹתֵן לָהּ הַמַּשְׁכּוֹן אָמַר לָהּ: הִתְקַדְּשִׁי לִי בּוֹ, וְקִבְּלַתּוּ וְשָׁתְקָה, הָוֵי סְפֵק קִדּוּשִׁין (תְּשׁוּבַת הָרַשְׁבָּ''א סִי' תשע''ג):
 באר היטב  (י) ליכי. ל''ש בשטר או בעדים או שלא בעדים כיון שאמר הוא שאני חייב לך הרי הוא חייב לה ויכול' לומר אין שקלי ודידי שקלי הר''ם מטראני ח''א סי' רצ''ט. אמר לה תקחי זה הכוס ששלח אמך ובעוד הכוס (בידה) [בידו] אמר לה הרי את מקודשת אינה מקודשת הרמ''ט שם: (יא) שידוכין וכו'. דוקא בדשדיך ונתרצית להתקדש לו עכשיו אם פירשו שלא להתקדש עד זמן פלוני לא מהני שידוכין כה''ג. מהרי''ט ח''ב חא''ה סי' כ''ח נ''ט: (יב) קבלתיו. עיין ב''ש. ב''ח הביא תשובת הרשב''א בחוב שלא הגיע הזמן פרעון אפילו קבלה בשתיקה מקודשת כיון שלא הגיע הז''פ ע''ש. וחפשתי בכל התשובה ולא מצאתי כלום. וכ''כ ב''ש ואולי שסובר בסי' אלף רכ''ז דמשמע מלשונו שם דכתב והוא שהגיע זמנה של מלוה. משמע דבתוך ז''פ מקודשת ע''ש. דכתב ואם קבלה קידושין מאחר אחד מגרש ואחד נושא ולמי מהם שתנש' צריכה קידושין אחרים. וכ''כ בסי' תשע''ג ותשע''ד ע''ש. ולא הבנתי הא אמרינן בפרק המגרש אבל לא יגרש שני וישא ראשון שלא יאמרו מחזיר גרושתו מן האירוסין. וכ''ה במהריב''ל ח''א עיין בתשובת מהרב בצלאל סי' ז'. ובתשובת מהר''י הלוי. וכנה''ג דף נ''ח ע''ב: (יג) מקודשת. אפי' לא שידך. המגיד כתב בזה דין זה צריך תלמוד ומהתימה על הרב שכ''כ בפשיטות ח''מ: (יד) משכון. כתב הח''מ בגוף התשובה קאי המעשה באומר לה הלויני דינר על משכון זה ממילא או י''ל דידי שקלתי ודמי קצת לאומר כנסי זו שאני חייב ליכי אלא שחילק שם בתשובה ביניהם אבל אם אמר הלויני על המשכון סתם ואח''כ נתן לה משכון לשם קידושין אפשר דאין כאן ספק דאפשר דיתן לה משכון אחר לבטחון הלואה ולא ידעתי למה השמיט הרמ''א תיבת זה עכ''ל וכ''כ ב''ש. ועיין בתשובת הרשב''א סי' אלף רכ''ז:


ד נָתַן לָהּ פִּקָּדוֹן וְאָמַר לָהּ: כַּנְּסִי פִּקָּדוֹן זֶה, וְחָזַר וְאָמַר: הֲרֵי אַתְּ מְקֻדֶּשֶׁת (טו) לִי בּוֹ, אִם אָמַר לָהּ כֵּן קֹדֶם שֶׁנְּטָלַתּוּ, וּנְטָלַתּוּ, אַף עַל פִּי שֶׁשָּׁתְקָה, הֲרֵי זוֹ מְקֻדֶּשֶׁת. הגה: וְיֵשׁ אוֹמְרִים דַּוְקָא שֶׁנְּטָלַתּוּ בְּיָדָהּ, אֲבָל אִם זָרַק לָהּ (טז) הַקִּדּוּשִׁין, אֲפִלּוּ לְתוֹךְ חֵיקָהּ, שְׁתִיקָה כְּהַאי גַּוְנָא לָאו כְּלוּם הִיא, הוֹאִיל וְלֹא נִתְרַצֵּית תְּחִלָּה לְקַדּוֹשֵׁי לֵהּ (טוּר בְּשֵׁם הָרְמַ''ה). וְאִם אַחַר שֶׁנְּטָלַתּוּ בְּתוֹרַת פִּקָּדוֹן אָמַר לָהּ: הֲרֵי אַתְּ (יז) מְקֻדֶּשֶׁת לִי בּוֹ, וְשָׁתְקָה, אֵינוֹ כְּלוּם. אֲבָל אִם אָמְרָה: הֵן, הֲרֵי זוֹ מְקֻדֶּשֶׁת:
 באר היטב  (טו) לי בו וכו'. עיין הרש''ך ח''א סי' ט'. והרמ''ט ח''א סי' נ''ז. שני עדים שהא' אומר שאמר לה הרי את מקודשת לי בשעת מתן מעות והב' העיד שאמר לה לאחר מתן מעות יש להסתפק אם נאמר שהעדות הוי מוכחש ולא מהני מהריב''ל ח''ג סי' פ''ד. והרשד''ם חא''ה סי' י''א כתב דהוי הכחשה. מי שנתן לאשה טבעת בתורת מכירה וחליפין ואחר זמן מה אמר שקידש אותה בה פסק בתשובת שבות יעקב ח''ב סי' קי''ט דאין חשש לקדושין ע''ש: (טז) הקידושין וכו'. לכאורה משמע דדין זה קאי דוקא היכא דבתחלה אמר לה כנסי פקדון זה ואח''כ זרק לתוך חיקה. אבל מדברי הרמ''ה משמע דקאי אכל הזורק קדושין לתוך חיקה בלא שידוכין ובלא גילוי דעתה שהיא רוצה בקדושין דאינה מקודשת. ח''מ ב''ש וכ''כ כנה''ג דף נ''ז ע''א וכ''כ הדרישה. ומ''ש הב''ח בזה חלקו עליו ח''מ וב''ש. ובעל נחלת צבי כתב בזה דברים שקשים להולמן להמעיין בסוגיא ע''ש. ראובן נכנס בבית לאה וזרק לה טבעת על שוליה ואמר לה קח טבעת זה וראה שאני נותן לך לקדושין והיא לקחה הטבעת מעל שוליה בידה הוי כאמרה הן ומקודשת רשד''ם חא''ה סי' ע''ז. ומהר''י אדרבי סי' רפ''ט חולק: (יז) מקודשת. אבל שדיך לא מהני כאן עיין ב''ש. כל שלא אמרה הן בפירוש אלא שהשיב' דברים שאין משמען הן בודאי אלא שמשמען דבר אחר אינה מקודשת ואפי' שאמרה שבדברים אלו כיונה לקדושין אינה נאמנת כנה''ג דף נ''ז ע''א. מנה לה חתיכות א' ב' ג' ד' ואמר לה הרי את מקודשת לי ואח''כ מנה ה' ו' ז' ח' אפשר לומר דהוי שתיקה דלבתר מתן מעות אפילו לאותם שמנה אחר שאמר הרי את מקודשת הר''ם מטראני ח''א סי' רצ''א:


ה אָמַר לָהּ: (יח) (יט) הִתְקַדְּשִׁי לִי בְּחֵפֶץ זֶה, וְאָמְרָה לוֹ: וַהֲרֵי אֵינוֹ שְׁוֵה פְּרוּטָה, וְאָמַר: הִתְקַדְּשִׁי לִי בְּאַרְבַּע זוּזִים שֶׁבְּתוֹכוֹ, הֲרֵי זוֹ סְפֵק מְקֻדֶּשֶׁת. הגה: וְהוּא הַדִּין אִם לֹא חָזַר וְאָמַר: הִתְקַדְּשִׁי לִי, רַק אָמַר לָהּ: הֲרֵי בְּתוֹכוֹ שְׁוֵה פְּרוּטָה, מְקֻדֶּשֶׁת מִסָּפֵק (הַגָּהוֹת אַלְפָסִי פ''ק דְּקִדּוּשִׁין). אִשָּׁה שֶׁחָטְפָה מָעוֹת מֵאִישׁ אֶחָד, וְהוּא בִּקֵּשׁ מִמֶּנָּה שֶׁתַּחֲזִירֵם לוֹ, וְלֹא רָצְתָה, וְאָמַר לָהּ: הֲרֵי אַתְּ מְקֻדֶּשֶׁת לִי בָּהֶם, וְשָׁתְקָה וְהֶחֱזִיקָה הַמָּעוֹת, לֹא הָוֵי קִדּוּשִׁין, דְּהָוֵי שְׁתִיקָה דִּלְאַחַר מַתַּן מָעוֹת וְלָאו (כ) כְּלוּם הוּא (תְּשׁוּבַת מַהֲרַ''ם פַּדָּוואָה סִי' כ''ד):
 באר היטב  (יח) ואמר התקדשי לי בד' זוזים שבתוכו ושתקה כצ''ל. הרי זו ספק מקודשת. דאי לא ניחא לה היה לה לזרוק. ואם בא לידה בתורת פקדון ואח''כ אמר התקדש בו ושתקה לא אמרינן אי לא ניחא לה היה לה לזרוק די''ל דסברה שתתחייב לשלם הואיל ובא לידה בתורת פקדון. ואם היה בידה פקדון והתנו שאינה חייבת באחריות אז אפי' בפקדון. אמרי' היה לה לזרוק. מהר''ם פדוואה סי' כ''ד. מיהו בתשובת הריב''ש לא משמע כן עיין ב''ש: (יט) התקדשי לי כו'. ב''ש כתב דלהרא''ש לא מהני אם לא חזר ואמר התקדשי. וט''ז כתב אפי' להר''ן לא מהני עיין ב''ש. אבל כנה''ג דף נ''ז ע''ב כתב דלענין מעשה יש להחמיר עיין שם: (כ) כלום הוא. ולדינא צריך לגרש אותה בגט מחמת חומרת הקול שיצא כצ''ל בה''י ע''ש. אבל ב''ש כתב בשם תשובת שארית יוסף דפסק לקולא ע''ש וכ''כ הח''מ ע''ש. אע''ג דשתיקה לאחר מתן מעות לא מהני אם היו עסוקין באותו ענין מהני רשד''ם חא''ה סי' כ''ד:


ו הָיָה לוֹ פִּקָּדוֹן בְּיָדָהּ, אוֹ שֶׁהִשְׁאִילָהּ חֵפֶץ, וְאָמַר לָהּ: (כא) הִתְקַדְּשִׁי לִי בַּפִּקָּדוֹן אוֹ בַּשְּׁאֵלָה שֶׁבְּיָדֵךְ, וְנִמְצָא (כב) שֶׁנִּגְנַב אוֹ נֶאֱבַד, אִם נִשְׁתַּיֵּר מִמֶּנּוּ שְׁוֵה פְּרוּטָה, מְקֻדֶּשֶׁת. וְאִם לָאו, אֵינָהּ מְקֻדֶּשֶׁת. וְדַוְקָא שֶׁאֵינָהּ יוֹדַעַת (כג) סְכוּם הַפִּקָּדוֹן, וּמִתְרַצֵּית לְהִתְקַדֵּשׁ בּוֹ הֵן אִם הוּא רַב הֵן אִם הוּא מְעַט, אֲבָל אִם יָדְעָה סְכוּם הַפִּקָּדוֹן, וְנִמְצָא שֶׁנִּגְנַב אוֹ נֶאֱבַד, אַף עַל פִּי שֶׁנִּשְׁתַּיֵּר מִמֶּנּוּ שְׁוֵה פְּרוּטָה, אֵינָהּ מְקֻדֶּשֶׁת, שֶׁאֵינָהּ מִתְרַצֵּית לְהִתְקַדֵּשׁ אֶלָּא בִּסְכוּם הַפִּקָּדוֹן (טוּר):
 באר היטב  (כא) התקדשי לי כו'. כלומר והיא אמרה הן: (כב) שנגנב. ר''ל קודם שנתקדשה. ודוק' נגנב או נאבד אבל אם נתנה האשה הפקדון לשמור ביד אחרים. להרשד''ם חא''ה סי' ע''ג מקודשת. ולהר''י הלוי אינה מקודשת כנה''ג דף נ''ז ע''ב: (כג) סכום וכו'. כ''כ הרא''ש. אבל הריטב''א חולק ע''ז וס''ל כל שלא אמר תתקדש בכל הפקדון אמרינן דעתה להתקדש בכל דהו אפי' בפרוטה וכתב ב''ח דלמעשה יש להחמיר והיא ספק מקודשת והר''ש יונה בסי' ס''א מאריך והעלה אם ידעה סכום הפקדון ונמצא שנגנב. אם היא ש''ש וה''ה אם נאבד בפשיעה אפי' היה ש''ח דמקודשת אם נשאר ש''פ. וש''ש אם נאנס הפקדון אינה מקודשת. וה''ה בשאלה במתה מחמת מלאכה. ובשוכר ובשואל ובעליו עמו במלאכתו. אבל אי לא ידעה סכום הפקדון מקודשת אם נשתייר ש''פ בין בש''ח בין בש''ש עיין כנה''ג דף כ''ז ע''ב:


ז הָיָה לוֹ מִלְוֶה אֶצְלָהּ, אֲפִלּוּ הוּא בִּשְׁטָר, וְאָמַר לָהּ: הֲרֵי אַתְּ מְקֻדֶּשֶׁת לִי בַּמִּלְוֶה שֶׁיֵּשׁ לִי אֶצְלֵךְ, אֵינָהּ מְקֻדֶּשֶׁת, אֲפִלּוּ עֲדַיִן הַמָּעוֹת (כד) בְּיָדָהּ וְלֹא שָׁלְחָה בָּהֶם יָד. וַאֲפִלּוּ הֶחֱזִיר לָהּ (כה) הַשְּׁטָר וְיֵשׁ בּוֹ שְׁוֵה פְּרוּטָה (טוּר בְּשֵׁם הָרַמְבָּ''ם). וְיֵשׁ מַחֲמִירִים (כו) בָּזֶה (הָרַ''ן פ''ב דְּקִדּוּשִׁין וְהַמ''מ פ''ה). וְהוּא הַדִּין אִם הִיא חַיֶּבֶת לוֹ שְׂכִירוּת פְּעֻלָּה שֶׁעָשָׂה לָהּ, אֲפִלּוּ הִגִּיעַ זְמַן הַמִּלְוֶה וְהַשְּׂכִירוּת לִגְבּוֹת:
 באר היטב  (כד) בידה. דקי''ל מלוה להוצאה ניתנה והוי כאלו כבר הוציאה נמצא דאינו נותן לה עכשיו כלום עיין בחידושי מהרי''ט ובעצמות יוסף דף פ''ד. ומ''ש הב''ש להרמב''ם משמע אם עדיין בעין בידה מקודשת. לא ידעתי האיך נעלם ממנו הב''י שכתב דס''ל להרמב''ם כיון דלהוצאה ניתנה אעפ''י שעדיין המעות בידה ה''ל כאלו כבר הוציאה אותה ע''ש: (כה) השטר. אינה מקודשת ואפי' יש בה ש''פ כיון דלא אדכרי בעידן קידושין לקדושי ביה סתמא כמקדש במלוה לחודיה דמי אבל אם אומר התקדשי לי בשט''ח זה ונתן לה שמין הנייר שיש בו ש''פ מקודשת ואם לאו הוי ס''ק כ''כ הטור בשם הרמב''ם וכ''כ ב''י ולחם משנה. וב''ח והר''ש יונה כתבו דט''ס הוא וצריך לומר הרמ''ה. ובאמת לא מצאתי כן ברמב''ם וכן כתב המגיד שם בפרק ה' מהל' אישות ע''ש. ולפי עניות דעתי נראה דלמד הרמ''ה דין זה ממאי דאמר הגמרא בקדושין דף מ''ז עמוד ב' ומ''ח עמוד א' אלא לאו בשטר חוב דידה ובמקדש במלוה קא מפלגי. ול''ל תרתי דאמר בשט''ח דידה ובמקדש במלוה. אלא להורות דוקא דמקדש במלוה והשטר החזיר לה אבל אי מקדש לה בשטר לכולי עלמא מקודשת אי אית ביה ש''פ ודו''ק. אבל באמת צ''ע מנ''ל להקשות לימא כתנאי וכו'. והא הבריית' איירי דאמר לה התקדשי לי בשט''ח כו'. דילמא איירי דאמר לה התקדשי לי בשט''ח כו'. ורב דאמר המקדש במלוה ולא איירי משטר עיין שם ודו''ק ועיין בנ''צ וב''ש: (כו) בזה. אף שלא הזכיר שטר רק אמר התקדשי לי במלוה והחזיר לה השטר אפ''ה שמין הנייר ואם אינה ש''פ הוי קדושי ספק דחיישינן שמא ש''פ במדי ח''מ וב''ש הקשה מנ''ל דין זה ע''ש. ולפי מ''ש בס''ק שלפני זה מוכח דכפי הס''ד דמקשה לימא כתנאי וכו' מוכח דלא הזכיר שטר ומש''ה אמרה הש''ס אלא לאו בשט''ח דידה ובמקדש במלוה כו' ר''ל דמדקדש לה במלוה לחודיה והשטר החזיר לה. דאם לא כן לא מקשה מידי כתנאי על רב דרב איירי דמקדש במלוה ולא הזכיר שטר ודו''ק:


ח אָמַר לָהּ: הִתְקַדְּשִׁי בִּשְׁטַר חוֹב, וּנְתָנוֹ לָהּ, שָׁמִין הַנְּיָר, אִם יֵשׁ בּוֹ שְׁוֵה פְּרוּטָה, (כז) מְקֻדֶּשֶׁת. וְאִם לָאו, הֲרֵי הִיא סְפֵק מְקֻדֶּשֶׁת:
 באר היטב  (כז) מקודשת. דחיישינן שמא ש''פ במדי:


ט הִלְוָה לָהּ עַתָּה ר' זוּז, וְאָמַר לָהּ: הֲרֵי אַתְּ מְקֻדֶּשֶׁת לִי בַּהֲנָאַת זְמַן שֶׁאַרְוִיחַ לִיךְ בַּמִּלְוָה שֶׁתִּהְיֶה בְּיָדֵךְ כָּךְ וְכָךְ יוֹם וְאֵינִי תּוֹבֵעַ מִמֵּךְ עַד זְמַן פְּלוֹנִי, הֲרֵי זוֹ מְקֻדֶּשֶׁת, וְאָסוּר לַעֲשׂוֹת כֵּן מִפְּנֵי שֶׁהוּא (כח) כְּרִבִּית:
 באר היטב  (כח) כריבית. עיין מהרי''ט בחדושיו על קדושין. המקדש בהנאת פרוטה דרב יוסף אינה מקודשת. שארית יהודה דף ע''א:


י הָיָה לוֹ מִלְוֶה אֶצְלָהּ וְאָמַר לָהּ: הֲרֵי אַתְּ מְקֻדֶּשֶׁת לִי בַּהֲנָאַת מְחִילַת (כט) מִלְוֶה, וְכֵן אִם אָמַר לָהּ: הֲרֵי אַתְּ מְקֻדֶּשֶׁת לִי בַּמֶּה שֶׁאֲנִי מַרְוִיחַ לִיךְ הַזְּמַן, מְקֻדֶּשֶׁת וְאָסוּר לַעֲשׂוֹת כֵּן מִשּׁוּם רִבִּית, וְיֵשׁ אוֹמְרִים שֶׁאֵינָהּ מְקֻדֶּשֶׁת. הגה: וְיֵשׁ לָחוּשׁ לְב' הַסְּבָרוֹת, וְאִם קִדְּשָׁהּ אַחֵר צְרִיכָה גֵּט מִשְּׁנֵיהֶם (כָּל בּוֹ בְּשֵׁם הָרְמַ''ה, וְהַטּוּר הֱבִיאוֹ). הָיְתָה חַיֶּבֶת לַאֲחֵרִים, וּבָא אֶחָד וְנָתַן פְּרוּטָה לַמַּלְוֶה לְהַרְוִיחַ לָהּ זְמַן, וְקִדְּשָׁהּ בָּזֶה, הַוְיָא מְקֻדֶּשֶׁת (הַתּוֹסָפוֹת וְהַמָּרְדְּכַי וְהָרַ''ן רֵישׁ קִדּוּשִׁין):
 באר היטב  (כט) מלוה. אבל אם אמר במחילת מלוה אינה מקודשת. וכתב בחידושי מהרי''ט שצריך שימחל לה ואח''כ יאמר לה התקדש בהנאת מחילה אבל בדיבוד זה שאומר בהנאת מחילה לא משמע שמוחל לה ב''ש:


יא הָיָה אֶצְלָהּ מִלְוָה עַל מַשְׁכּוֹן, אֲפִלּוּ בְּמִשְׁכְּנוֹ בִּשְׁעַת הַלְוָאָה, וְקִדְּשָׁהּ בְּאוֹתָהּ מִלְוָה, וְהֶחֱזִיר לָהּ הַמַּשְׁכּוֹן אוֹ שֶׁהָיָה הַמַּשְׁכּוֹן בִּרְשׁוּתָהּ (ר''י בְּשֵׁם הָרְמַ''ה), הֲרֵי זוֹ מְקֻדֶּשֶׁת. וְיֵשׁ אוֹמְרִים שֶׁאֲפִלּוּ לֹא הֶחֱזִיר לָהּ הַמַּשְׁכּוֹן, מְקֻדֶּשֶׁת: 

יב הָיָה לוֹ מַשְׁכּוֹן עַל חוֹב שֶׁיֵּשׁ לוֹ אֵצֶל (ל) אֲחֵרִים, (לא) וְקִדֵּשׁ בּוֹ אִשָּׁה, הֲרֵי זוֹ מְקֻדֶּשֶׁת; לְפִי שֶׁבַּעַל חוֹב יֵשׁ לוֹ קִנְיָן בְּגוּפוֹ שֶׁל מַשְׁכּוֹן. הגה: וְיֵשׁ אוֹמְרִים דַּוְקָא בְּמִשְׁכְּנוֹ שֶׁלֹּא בִּשְׁעַת הַלְוָאָתוֹ (טוּר בְּשֵׁם הָרֹא''שׁ). וְכָל זֶה בְּמַשְׁכּוֹן שֶׁיֵּשׁ לוֹ מִיִּשְׂרָאֵל, אֲבָל מִעוֹבֵד כּוֹכָבִים אֵינָהּ מְקֻדֶּשֶׁת (מָרְדְּכַי רֵישׁ קִדּוּשִׁין) וְאִם מְכָרוֹ הַמַּלְוֶה לְאַחֵר וְקִדֵּשׁ בּוֹ, הָוֵי מְקֻדֶּשֶׁת (מהרי''ו סִי' קל''ח):
 באר היטב  (ל) אחרים. וצריך להודיע לה שאינו שלו כמ''ש לקמן בטבעת שאלוה ב''ש: (לא) וקידש בו. ר''ל והאחר קידש בו מהר''י ווייל סי' קל''ח. כתב הח''מ המעיין בתשובה יראה דטעמי' שכתב שם שייכי ג''כ אף אם המלוה בעצמו מקדש בו אשה ע''ש. ועב''ש ס''ק ל''א. וע''ל ס''ק ה' מש''ש:


יג הָיָה לוֹ חוֹב בְּיַד אֲחֵרִים, וְאָמַר לָהּ: הֲרֵי אַתְּ מְקֻדֶּשֶׁת לִי בְּחוֹב שֶׁיֵּשׁ לִי בְּיַד זֶה, בְּמַעֲמַד שְׁלָשְׁתָּן, הֲרֵי זוֹ מְקֻדֶּשֶׁת, וְיֵשׁ אוֹמְרִים שֶׁאֵינָהּ מְקֻדֶּשֶׁת. אֲבָל אִם לֹא אָמַר לָהּ בְּמַעֲמַד שְׁלָשְׁתָּן, אֲפִלּוּ הִיא מִלְוָה בִּשְׁטָר וְהִקְנָה לָהּ הַשְּׁטָר כָּרָאוּי בִּכְתִיבָה וּבִמְסִירָה, אֵינָהּ מְקֻדֶּשֶׁת אֶלָּא בְּסָפֵק: 

יד הָיָה לוֹ מִלְוֶה אֶצְלָהּ, וְנָתַן לָהּ עַתָּה פְּרוּטָה וְאָמַר לָהּ: הִתְקַדְּשִׁי לִי בְּמִלְוֶה וּפְרוּטָה, הֲרֵי זוֹ מְקֻדֶּשֶׁת: 

טו אָמַר לָהּ: הִתְקַדְּשִׁי לִי בִּשְׂכַר מְלָאכָה זוֹ שֶׁאֶעֱשֶׂה עִמָּךְ, וְעָשָׂה, אֵינָהּ מְקֻדֶּשֶׁת. וְיֵשׁ אוֹמְרִים שֶׁהִיא מְקֻדֶּשֶׁת. הגה: אִם הוּא קַבְּלָן עַל הַמְּלָאכָה, דְּאֻמָּן קוֹנֶה בְּשֶׁבַח כְּלִי (טוּר בְּשֵׁם ר''י). וְאִם הַכְּלִי עֲדַיִן אֶצְלוֹ וְקִדְּשָׁהּ בִּשְׂכָרוֹ, לְכֻלֵּי עָלְמָא מְקֻדֶּשֶׁת, דְּהָוֵי לֵהּ כְּמִלְוֶה שֶׁיֵּשׁ עָלָיו מַשְׁכּוֹן (רַבֵּינוּ יְרוּחָם נָתִיב כ''ב). נָתַן (מִשֶּׁלּוֹ) פְּרוּטָה לְצֹרֶךְ הַמְּלָאכָה, וְקִדְּשָׁהּ בּוֹ, מְקֻדֶּשֶׁת לְכֻלֵּי עָלְמָא, דְּהָוֵי לֵהּ כְּמִלְוֶה וּפְרוּטָה (טוּר). עָשָׂה מְלָאכָה אֵצֶל אַחֵר וְנִתְחַיֵּב לוֹ פְּרוּטָה, הָוֵי לֵהּ כְּמִלְוֶה בְּיַד אֲחֵרִים (בֵּאוּר דִּבְרֵי הַמָּרְדְּכַי לְדַעַת הָרַב כמ''ש רֵישׁ א''נ וּמִיָּד שֶׁעָשָׂה הַשָּׂכִיר וְכוּ'): 

טז קִדֵּשׁ בְּמִלְוֶה, וּבָעַל סְתָם בִּפְנֵי עֵדִים שֶׁרָאוּ שֶׁנִּתְיַחֵד עִמָּהּ, צְרִיכָה גֵּט מִסָפֵק. הגה: וְהוּא הַדִּין אִם קִדֵּשׁ בְּפָחוֹת מִפְּרוּטָה וּבָעַל, וְכָל כַּיּוֹצֵא בָּזֶה (הָרַ''ן פ' הַמַּדִּיר): 

יז הַנִּכְנָס לְבֵית חֲבֵרוֹ וְלָקַח לוֹ כְּלִי אוֹ אוֹכֵל וְכַיּוֹצֵא בָּהֶם וְקִדֵּשׁ בּוֹ אִשָּׁה, וּבָא בַּעַל הַבַּיִת, אַף עַל פִּי שֶׁאָמַר לוֹ: לָמָּה לֹא נָתַתָּ לָהּ דָּבָר זֶה שֶׁהוּא טוֹב מִמַּה שֶּׁנָּתַתָּ לָהּ, אֵינָהּ מְקֻדֶּשֶׁת, שֶׁלֹּא אָמַר לוֹ דָּבָר זֶה אֶלָּא כְּדֵי שֶׁלֹּא לְהִתְבַּיֵּשׁ עִמּוֹ, וְהוֹאִיל וְקִדֵּשׁ בְּמָמוֹן חֲבֵרוֹ שֶׁלֹּא מִדַּעַת חֲבֵרוֹ הֲרֵי זֶה גָּזֵל וְאֵינָהּ מְקֻדֶּשֶׁת. וְאִם קִדְּשָׁהּ בְּדָבָר שֶׁאֵין בַּעַל הַבַּיִת מַקְפִּיד עָלָיו, כְּגוֹן תְּמָרָה אוֹ אֱגוֹז, הֲרֵי זוֹ מְקֻדֶּשֶׁת מִסָפֵק. הגה: אוֹרֵחַ שֶׁיּוֹשֵׁב (לב) אֵצֶל בַּעַל הַבַּיִת, וְנוֹטֵל חֶלְקוֹ וְקִדֵּשׁ בּוֹ, הָוֵי מְקֻדֶּשֶׁת (הַגָּהוֹת אַלְפָסִי):
 באר היטב  (לב) אצל בעה''ב. אע''ג דאי' בא''ח סימן ק''ע אורחים אין רשאין ליטול מלפניהם וליתן לבנו של בעה''ב. צ''ל דוק' לבנו לא יתן אבל האורחים יכולין ליתן זה אל זה מאחר שזימן אותם אינו מקפיד במה שנותנין אלו לאלו א''כ גם כאן אינו מקפיד הבעה''ב מה שקידש אשה בזה כיון שזימן אותו בה''י. וט''ז כתב מחמת קושי' זו אינו אלא ס''ק. וכתב כנה''ג דף נ''ח ע''א ואני מסתפ' אי דוקא כשקידש אשה אחרת. אבל אם קידש לבת בעל הסעודה אי הוי מקודשת ומדברי ספר מקור ברוך סי' כ''ה נראה דהוי ספק עכ''ל. ומצאתי במהרש''ל פג''ה והביאו בא''ח סי' ק''ע דלאחר שנתן חלקו לאורח רשאי ליתן לבנו של בעה''ב ע''ש א''כ י''ל דמש''ה כתב כאן ונוטל חלקו וכו' להורות דלאחר שנתן חלקו קידש בו את האשה. לפ''ז לא מקשו מידי הבה''י וט''ז מא''ח סי' ק''ע. אורחים המסובים אצל בעה''ב אפי' ביררו חלקם והניחו לפניהם ונטל בעה''ב ממה שהניחו לפניהם וקידש את האשה מקודשת כל עוד שלא נתנו בתוך פיהם מהרי''ט ח''א סי' ק''כ:


יח הָיְתָה סְחוֹרָה בֵּינוֹ וּבֵין חֲבֵרוֹ, וְחִלְּקָה שֶׁלֹּא מִדַּעַת חֲבֵרוֹ, וְקִדֵּשׁ בְּחֶלְקוֹ, הוֹאִיל וּצְרִיכָה שׁוּמַת בֵּית דִּין אֵינָהּ מְקֻדֶּשֶׁת, שֶׁאֵין זֶה נוֹטֵל לְעַצְמוֹ מַה שֶּׁיִּרְצֶה וְיַנִּיחַ מַה שֶּׁיִּרְצֶה. הגה: וַאֲפִלּוּ נָתַן לָהּ כָּל הַסְּחוֹרָה שֶׁיֵּשׁ בְּחֶלְקוֹ יוֹתֵר מִפְּרוּטָה, אֲפִלּוּ הָכִי אֵינָהּ מְקֻדֶּשֶׁת, שֶׁאֵין רְצוֹנָהּ לְהִתְקַדֵּשׁ (לג) רַק בַּכֹּל (הַגָּהוֹת מ''מ פ''ה דְּאִשּׁוּת בְּשֵׁם רַמְבַּ''ן וְהָרַשְׁבָּ''א וְכ''כ הָרַ''ן). וְאִם הוּא דָּבָר שֶׁהַכֹּל שָׁוֶה וְאֵינוֹ צָרִיךְ שׁוּמָא, הֲרֵי זוֹ מְקֻדֶּשֶׁת:
 באר היטב  (לג) רק בכל. אם לא שפירש ואמר תתקדש לי בחלק שיש לי בסחורה זאת:


יט הַשּׁוֹאֵל חֵפֶץ מֵחֲבֵרוֹ וְהוֹדִיעוֹ שֶׁרוֹצֶה לְקַדֵּשׁ בּוֹ (לד) אִשָּׁה, מְקֻדֶּשֶׁת. וְאִם לָאו, הֲרֵי הוּא סְפֵק (לה) מְקֻדֶּשֶׁת. הגה: וְהוּא הַדִּין לְשׂוֹכֵר כְּלִי אוֹ (לו) חֵפֶץ מֵחֲבֵרוֹ וְקִדֵּשׁ בּוֹ (ת''ה סִי' ר''י). שָׁאַל כְּלִי מֵאִשָּׁה שֶׁיֵּשׁ לָהּ בַּעַל, וְקִדֵּשׁ בּוֹ, חוֹשְׁשִׁין (לז) לַקִּדּוּשִׁין, אַף עַל פִּי שֶׁכָּל מַה שֶּׁקָּנְתָה אִשָּׁה קָנָה בַּעְלָהּ וְלֹא שָׁאַל מִן הַבַּעַל (רַשְׁבָּ''א אֶלֶף רמ''א וּתְשׁוּבַת הָרַמְבַּ''ן סִי' קמ''ד):
 באר היטב  (לד) אשה. אז אמרינן שגמר בלבו ליתן לו באותו ענין שיועיל לקדושין. ואם לא יועיל בלשון שאלה שיהיה בלשון מתנה ולכל הפחות תהיה המתנה ע''מ להחזיר ותהיה מקודשת ויקנהו מן האשה ויחזירנו או יחזור דמיו כי הנותן מתנה לחבירו ע''מ להחזיר אם אינו מחזיר לו הכלי רק הדמים הוי חזרה ואז א''צ להודיע לה ששאל הכלי אלא מקדש אותה בכלי כי הוא יוכל להחזיר להמשאיל דמי הכלי כ''ה בטור בשם הרא''ש. וכתב הח''מ לפי טעם ב' אם לא החזיר דמיו הוי גזל למפרע רק לפי טעם הראשון אפשר דמקודשת דאם לא יועילו לשון קידושין היה דעתו ליתן למתנה גמורה ולמעשה צ''ע אי הוי קדושי ודאי או ס''ק אם לא החזיר המעות עכ''ל. ואם לא הודיע לו שרוצה לקדש בו ס''ל להרא''ש דאינה מקודשת אא''כ בד' תנאים. הא' דהשאיל לו לזמן ידוע דאל''כ יוכל לתובעו מיד ולית כאן הנאת ש''פ דדילמא יתבע מיד. הב' דבעינן שיתן לו רשות להשאילו לאחר. הג' שצריך להודיע לאשה שהוא שאול עד זמן פלוני. הרביעי. צריך שיהא שוה הנאת קישוט כל אותו הזמן שהוא שאול לו ש''פ עיין ב''ש וב''ח ופרישה וכנה''ג דף נ''ט ע''א. אין המקדש נאמן לומר ששאל שלא מדעת הבעלים משום דהוי גזלן ואין אדם משים עצמו רשע הר''י אדרבי סי' יו''ד. אם נתן לו חפץ אחר ע''מ שיחזור לו חפץ אחר כמוהו לכ''ע מקודשת שזה לא קידשה בדבר השאול אלא בדבר שלו קידשה עיין כנה''ג דף נ''ח ע''א: (לה) מקודשת. לדעת הרא''ש והטור גם בזה מקודשת ודאי ע''פ התנאי' שנתבארו ס''ק לפני זה עיין ח''מ ב''ש ואם קידש אותה בהנאת קישוט איזה ימים לרב ב''ש הוי קידושין ודאי וכ''כ בת''ה. ולרב ח''מ הוי ס''ק ע''ש: (לו) חפץ. הנה בדין זה אם שכירות ליומא ממכר הוא עיין בש''ע ח''מ סי' קע''ה ושי''ג ועיין מ''ש הבה''י. ונ''מ אם שכירות ליומא הוי ממכר יוכל לקדש בגוף הכלי וצריך להודיע לה ששכר הכלי ואם לאו דומה לשאלה וא''י לקדש בגוף הכלי ואם יש בידו משכון מישראל א''י לקדש בהנאת קישוט משום דהוי כריבית אלא בגוף המשכון יוכל לקדש וצריך להודיע לה שהוא משכון בידו ואם יש בידו. (בתורת מכירה) אז ע''פ הדין א''צ להחזיר ללוה והוי כשלו ויוכל לקדש בגוף הכלי. ועיין בתשובת הרא''ש דכתב דלכתחלה יש לזהר שלא לקדש בכלי שאול אפי' שאל לקדש בו. ובד''מ כתב ע''ז כבר פשט המנהג לקדש בכלי שאול' היינו כששאל לקדש. עכ''פ כל המסדר קידושין צריך ליזהר לשאול את החתן אם הטבעת שלו היא או אם שאל הטבעת ואם שאל הטבעת צריך לשאול אותו או אם הודיע למשאיל שרצונו לקדש בו. גם אם שאל מן הבעל או מן האשה אשר יש לה בעל בעיר ב''ש ובה''י: (לז) לקידושין. ר''ל ס''ק. וכתב הח''מ עכשיו נוהגין להקל קצת בזה כשאין להחתן טבעת. שואלין מאשה אחרת העומדת שם בשעת החופה אף בלא רשות בעלה ומסתמ' אין הבעל מקפיד ע''ש. וב''ש חולק עליו ע''ש ועיין תשובת שער אפרים סי' ב':


כ הַנּוֹתֵן לַחֲבֵרוֹ מַתָּנָה עַל מְנָת לְהַחֲזִירוֹ, וְהָלַךְ הַמְקַבֵּל וְקִדֵּשׁ בָּהּ אִשָּׁה, הֲרֵי זוֹ מְקֻדֶּשֶׁת: 

כא הַמְקַדֵּשׁ בְּאִסוּרֵי הֲנָאָה דְּרַבָּנָן לְגַמְרֵי, שֶׁאֵין לוֹ עִקָּר בִּדְאוֹרָיְתָא, מְקֻדֶּשֶׁת. וְאִם בְּחָמֵץ דְּאוֹרָיְתָא וְשָׁעוֹת דְּרַבָּנָן, אוֹ בְּחָמֵץ דְּרַבָּנָן וְשָׁעוֹת דְּאוֹרָיְתָא, סָפֵק מְקֻדֶּשֶׁת. וְאִם בְּאִסוּרֵי דְּאוֹרָיְיתָא לְגַמְרֵי, כְּגוֹן חָמֵץ דְּאוֹרָיְתָא בְּשָׁעוֹת דְּאוֹרָיְתָא, אֵינָהּ מְקֻדֶּשֶׁת. הגה: קָהָל שֶׁתִּקְּנוּ וְעָשׂוּ הַסְכָּמָה בֵּינֵיהֶם שֶׁכָּל מִי שֶׁיְּקַדֵּשׁ בְּלֹא עֲשָׂרָה אוֹ כַּיּוֹצֵא בָּזֶה, וְעָבַר אֶחָד וְקִדֵּשׁ, חַיְשִׁינָן לַקִּדּוּשִׁין וּצְרִיכָה גֵּט. אַף עַל פִּי שֶׁהַקָּהָל הִתְנוּ בְּפֵרוּשׁ שֶׁלֹּא יִהְיוּ קִדּוּשִׁין וְהִפְקִירוּ מָמוֹנוֹ, אֲפִלוּ הָכִי יֵשׁ לְהַחֲמִיר לְעִנְיַן מַעֲשֶׂה (מַהֲרִי''ק שֹׁרֶשׁ פ''ד). אִשָּׁה שֶׁנָּדְרָה הֲנָאָה מֵאָדָם אֶחָד אוֹ מִכָּל מַה שֶּׁיִּתְּנוּ לָהּ שֶׁלֹּא בִּפְנֵי פְּלוֹנִי וּפְלוֹנִי, וְעָבַר אֶחָד וְקִדְּשָׁהּ, אֵינָהּ מְקֻדֶּשֶׁת, דְּהָוֵי כְּאִלּוּ קִדְּשָׁהּ בְּאִסוּרֵי הֲנָאָה. וְדַוְקָא שֶׁקִּדְּשָׁהּ בְּתוֹרַת כֶּסֶף, אֲבָל אִם קִדְּשָׁהּ (לח) בִּשְׁטָר, הָוֵי קִדּוּשִׁין (רַשְׁבָּ''א סִי' תר''ב וְתר''ג):
 באר היטב  (לח) בשטר ה''ק. עיין ב''ש:


כב עָבַר וּמָכַר אִסוּרֵי הֲנָאָה וְקִדֵּשׁ בִּדְמֵיהֶם, מְקֻדֶּשֶׁת. וְאִם מְכָרָם לְיִשְׂרָאֵל, וְלֹא יָדַע הַלּוֹקֵחַ שֶׁהֵם אִסוּרֵי הֲנָאָה, וְלָקַח הַמּוֹכֵר דְּמֵיהֶם וְקִדֵּשׁ בִּדְמֵיהֶם, סָפֵק מְקֻדֶּשֶׁת. בַּמֶּה דְּבָרִים אֲמוּרִים, בִּשְׁאָר אִסוּרֵי הֲנָאָה, חוּץ מֵאֶלִילִים שֶׁאִם מְכָרָהּ וְקִדֵּשׁ בְּדָמֶיהָ אֵינָהּ מְקֻדֶּשֶׁת: 

כג בְּכוֹר, (לט) בַּזְּמַן הַזֶּה, אִם קִדְּשׁוּ בּוֹ בְּעָלִים הָוֵי סְפֵק מְקֻדֶּשֶׁת:
 באר היטב  (לט) בזמן הזה וכו'. והיינו אם קידש בבכור חי הוי ס''ק. אבל אחר שנשחט בכור בעל מום בזה''ז לכ''ע ממון של כהן הוא. והקשו האחרונים דבי''ד סי' ש''ו פסק מוכרים אותו תמים חי בעל מום חי ושחוט ומקדש בו אשה וכו' משמע אפילו לכתחלה מותר לקדש בחי עיין ח''מ. וב''ש תירץ דמ''ש ומקדש בו אשה קאי על מ''ש ושחוט ע''ש ולכאורה מתני' במסכת מעשר שני פרק א' משנה ב' שממנה הדין נובע לא משמע כן ע''ש ודו''ק:




סימן כט - שצריך לתן הכסף במתנה שלמה, ודין המקדש במשכון או במנה ונמצא חסר או רע,
ובו י' סעיפים 
א הָאוֹמֵר לְאִשָּׁה: הֲרֵי אַתְּ מְקֻדֶּשֶׁת לִי בְּדִינָר זֶה (א) עַל מְנָת שֶׁתַּחֲזִירֵהוּ לִי, (ב) אֵינָהּ מְקֻדֶּשֶׁת. הגה: אֲבָל הָאִשָּׁה שֶׁנָּתְנָה לְאֶחָד מַתָּנָה עַל מְנָת לְהַחֲזִיר לָהּ לְאַחַר שְׁלֹשִים יוֹם, כְּדֵי לְקַדְּשָׁהּ בָּהּ תּוֹךְ ל', וְנָתַן לָהּ תּוֹךְ שְׁלֹשִים לְקִדּוּשִׁין, הָוֵי מְקֻדֶּשֶׁת (תְּשׁוּבַת הָרֹא''שׁ כְּלָל ל''ה). יֵשׁ אוֹמְרִים דְּאִם נָתַן לָהּ מַתָּנָה עַל מְנָת לְהַחֲזִיר וְאָמַר לָהּ: בַּהֲנָאָה זוֹ שֶׁאַתְּ נֶהֱנֵית תּוֹךְ הַזְּמַן הֲרֵי אַתְּ מְקֻדֶּשֶׁת לִי, הָוֵי קִדּוּשִׁין (רַבֵּנוּ יְרוּחָם):
 באר היטב  (א) שתחזירהו לי וכו'. כתב ב''ח דאיירי בכפל התנאי דאל''כ התנאי בטל ומעשה קיים. וכ''מ מהרמב''ם בפ''ה מה''א ע''ש. ובה''י הקשה על הב''ח מהתוס' קידושין דף ו' ע''ב ע''ש. ויש לדחות מידי אריא הא כדאית' והא כדאית' עיין ודו''ק ועיין ב''ש: (ב) אינה מקודשת. משמע דאינה מקודשת כלל ואינה צריכה גט. אבל ש''ג בפ''ק דקדושין כתב שאם פשטה ידה וקבלה קידושין מאחר צריכה גט משניהם ע''ש. ובד''מ פסק דלא כש''ג: כתב בתשובת רש''ך אם מקנה לה הטבעת שבידו ע''י ק''ס ומקדש באותו טבעת הוי קידושין. ובש''ג כתב כשמקנה לה ע''י סודר מנה להתקדש בו לא הוי קדושין עיין ב''ש:


ב אָמְרָה לוֹ: תֵּן מָנֶה לִפְלוֹנִי וְאֶתְקַדֵּשׁ אֲנִי לְךָ, וְנָתַן לוֹ, וְאָמַר לָהּ: הֲרֵי אַתְּ (ג) מְקֻדֶּשֶׁת לִי בַּהֲנָאַת מַתָּנָה זוֹ שֶׁנָּתַתִּי (ד) עַל פִּיךְ, הֲרֵי זוֹ מְקֻדֶּשֶׁת. הגה: וְאִם הָיוּ עֲסוּקִים בְּאוֹתוֹ עִנְיָן, אַף עַל פִּי שֶׁנָּתַן סְתָם בְּצִוּוּיָהּ הֲרֵי זוֹ מְקֻדֶּשֶׁת (ב''י בְּשֵׁם ר''י). וְכָל זֶה דַּוְקָא שֶׁהִיא הִתְחִילָה לוֹמַר: תֵּן מָנֶה לִפְלוֹנִי. אֲבָל אָמַר לָהּ הוּא תְּחִלָּה, וְהִיא אוֹמֶרֶת: תֵּן לִפְלוֹנִי, עַיֵּן לְקַמָּן סִימָן ל' סָעִיף ח'. אָמְרָה לוֹ: הַלְוֵה מָנֶה לִפְלוֹנִי וְאֶתְקַדֵּשׁ אֲנִי לְךְ, וְהִלְוָה לִפְלוֹנִי, וְאָמַר לָהּ: הֲרֵי אַתְּ מְקֻדֶּשֶׁת בּוֹ, הָוֵי קִדּוּשִׁין, כְּמוֹ בְּמַתָּנָה. אֲבָל אִם הִרְוִיחַ זְמַן מִלְוֶה עַל פִּיהָ וְקִדְּשָׁה בּוֹ, אֵינָהּ מְקֻדֶּשֶׁת (בֵּית יוֹסֵף בְּשֵׁם הָרַשְׁבָּ''א):
 באר היטב  (ג) מקודשת לי וכו'. כתב הב''ח דוק' שא''ל תוך כדי דיבור אחר הנתינה: והח''מ חולק עליו ע''ש וכ''כ ט''ז ב''ש: (ד) על פיה וכו'. ח''מ וב''ש וט''ז הקשו ע''ז ע''ש:


ג אָמְרָה לוֹ: (ה) תֵּן דִּינָר לִפְלוֹנִי וְאֶתְקַדֵּשׁ אֲנִי לוֹ, וְנָתַן לוֹ, וְקִדְּשָׁהּ אוֹתוֹ פְּלוֹנִי, וְאָמַר לָהּ: הֲרֵי אַתְּ מְקֻדֶּשֶׁת לִי בַּהֲנָאַת מַתָּנָה זוֹ שֶׁקִּבַּלְתִּי (ו) בִּרְצוֹנֵךְ, הֲרֵי זוֹ מְקֻדֶּשֶׁת:
 באר היטב  (ה) תן דינר לפלוני ואתקדש אני לו. כצ''ל: (ו) ברצונך. אע''ג דלאו אדם חשוב הוא מ''מ מקודשת כיון דלא חסר לה ממון משא''כ לעיל סי' כ''ז חסרה ממון המ''מ פ''ה מה''א:


ד אָמְרָה לוֹ: הֵילָךְ מָנֶה וְאֶתְקַדֵּשׁ אֲנִי לְךָ, נִתְבָּאֵר בְּסִי' כ''ז (סָעִיף ט'): 

ה אָמַר לָהּ: הֵילָךְ דִּינָר מִשֶּׁלִּי וְהִתְקַדְּשִׁי לִפְלוֹנִי, וְאוֹתוֹ פְּלוֹנִי עֲשָׂאוֹ שָׁלִיחַ, אוֹ שֶׁלֹּא עֲשָׂאוֹ שָׁלִיחַ וְאָמַר לָהּ אוֹתוֹ פְּלוֹנִי; הִתְקַדְּשִׁי לִי בְּמָנֶה שֶׁנָּתַן לִיךְ פְּלוֹנִי, הֲרֵי זוֹ מְקֻדֶּשֶׁת: 

ו אָמַר לָהּ: הִתְקַדְּשִׁי בְּדִינָר, וְנָתַן לָהּ (ז) מַשְׁכּוֹן עַד שֶׁיִּתֵּן הַדִּינָר, אֵינָהּ מְקֻדֶּשֶׁת. הגה: וְכָל שֶׁכֵּן אִם נָתַן לָהּ שְׁטָר עַל (ח) הַדִּינָר, דְּלָא הָוֵי קִדּוּשִׁין (הגה''מ פ''ה בְּשֵׁם הָרַשְׁבָּ''א). אָמַר לָהּ: הֲרֵי אַתְּ מְקֻדֶּשֶׁת לִי בְּדִינָר וְתִזְכֶּה בּוֹ בְּגוּף (ט) הַמַּשְׁכּוֹן שֶׁאֲנִי נוֹתֵן לָךְ עַל זֶה, הֲרֵי זוֹ מְקֻדֶּשֶׁת (ר' יְרוּחָם נָתִיב כ''ג):
 באר היטב  (ז) משכון. אבל אם אמר התקדשי לי במשכון והמשכון יהא שלך דבר פשוט הוא דמקודשת בנימין זאב סי' ל''ח: (ח) הדינר. הח''מ חולק ופסק בנתן לה שטר על הדינר הוי ס''ק. ועוד חוששין שמא ש''פ במדי ע''ש. וכן דעת הב''ש ע''ש: (ט) המשכון. כתב הפ''מ תוספת קדושין דף ח' כתבו בשם ר''ח כהן דאם אמר אדם לחבירו אתן לך מנה וכו' ונראה דגם בקידושין כן וא''צ שיאמר תזכה בגוף המשכון עכ''ל. ובעל עצמות יוסף דף למ''ד ע''א נסתפק אי דמי קדושין למתנה בענין זה. וכנה''ג דף ס' ע''ב כתב ול''נ פשוט דבקדושין אין מקודשת כלל ע''ש הטעם. וכן דעת הב''ש ע''ש. ולדידי נמי פשוט דלא מהני בקדושין סברת ר''ח כהן. דא''כ לא מקשה מידי רבא לרב נחמן קידשה במשכון מקודשת דילמא שם איירי כסברת ר''ח כהן. וא''ל השתא נמי קשה דלמא שם איירי שאמר לא תזכה בגוף המשכון. זה אינו הואיל וסתמ' כתב קידשה במשכון מקודשת ולא כתב תזכה בגוף המשכון ודו''ק ועיין בהרא''ש שם:


ז הָאוֹמֵר לָאִשָּׁה: הֲרֵי אַתְּ מְקֻדֶּשֶׁת לִי בְּמֵאָה דִּינָרִים, וְנָתַן לָהּ אֲפִלּוּ (י) דִּינָר אֶחָד, הֲרֵי זוֹ מְקֻדֶּשֶׁת מִשֶּׁלָּקְחָה הַדִּינָר וְהוּא יַשְׁלִים לָהּ הַשְּׁאָר, שֶׁזֶּה כְּמִי שֶׁאָמַר: הֲרֵי אַתְּ מְקֻדֶּשֶׁת לִי בְּדִינָר זֶה עַל מְנָת שֶׁאֶתֵּן לָךְ ר' זוּז, שֶׁהִיא מְקֻדֶּשֶׁת לוֹ מֵעַכְשָׁו. וְהוּא הַדִּין אִם חָסֵר דִּינָר אֶחָד אוֹ שֶׁהָיָה רַע (הָרֹא''שׁ וְהָרַמְבַּ''ן), וְיֵשׁ חוֹלְקִין (הָרַשְׁבָּ''א). בַּמֶּה דְּבָרִים אֲמוּרִים, כְּשֶׁאָמַר לָהּ: בְּמֵאָה דִּינָרִין, סְתָם. אֲבָל אִם פֵּרַשׁ וְאָמַר לָהּ: הֲרֵי אַתְּ מְקֻדֶּשֶׁת לִי בְּמֵאָה דִּינָרִין אֵלּוּ, וְהִתְחִיל לִמְנוֹת לְתוֹךְ (יא) יָדָהּ, וְיֵשׁ אוֹמְרִים דְּבַחֲדָא מִנַּיְהוּ, כְּגוֹן שֶׁאָמַר: מֵאָה דִּינָרִין אֵלּוּ, אוֹ שֶׁמַּתְחִיל לִמְנוֹת (הָרֹא''שׁ וְהַטּוּר), אֵינָהּ מְקֻדֶּשֶׁת עַד שֶׁיַּשְׁלִים לָהּ. וַאֲפִלּוּ בַּדִּינָר הָאַחֲרוֹן שְׁנֵיהֶם יְכוֹלִים לַחֲזֹר זֶה בְּזֶה, אֶלָּא אִם כֵּן אָמַר לָהּ: דִּינָר הֶחָסֵר יְהֵא עָלַי בְּמִלְוֶה, וְנִתְרַצְּתָה. וְכֵן אִם נִמְצָא מָנֶה חָסֵר דִּינָר, אוֹ נִמְצָא מֵהֶם דִּינָר נְחשֶׁת וְלֹא הִכִּירָה בּוֹ תְּחִלָּה, אֵינָהּ מְקֻדֶּשֶׁת, וִיכוֹלִין לַחֲזֹר (יב) בָּהֶן (דַּעַת רַשִׁ''י). (יֵשׁ אוֹמְרִים דַּאֲפִלּוּ בְּלֹא חֲזָרָה אֵינָהּ (יג) מְקֻדֶּשֶׁת) (הָרַ''ן פ''ק דְּקִדּוּשִׁין), עַד שֶׁיֹּאמַר לָהּ אַחַר כָּךְ: הִתְקַדְּשִׁי בָּזֶה, וְשָׁתְקָה. וְאִם יְכוֹלָה לְהוֹצִיאוֹ עַל יְדֵי הַדְּחָק, הֲרֵי זוֹ מְקֻדֶּשֶׁת:
 באר היטב  (י) דינר. לרש''י ור''ן והרא''ש משמע דוקא אם קיבל עליו המקדש למלוה. ואם לא קיבל לא הוי קידושין. ולרמב''ן ושאר פוסקים אפי' לא קיבל מקודשת וכ''מ מרמב''ם. והרשב''א ס''ל אפילו אם אמר תהא עלי במלוה לא הוי קידושין משום דכסיפא לה למיתבעי' כיון שחסר רק דינר א'. ומ''ש ויש חולקין הוא דעת הרשב''א. ויש לתמוה על הרב רמ''א שהגיה וכתב או רע דמשמע דיש חולקים גם אנמצא רע וכך הבין בעל הלבוש. הלא נמצא רע מפורש בפ''ק דקדושין אליבא דכ''ע מקודשת ואוקמא שם כגון דנפיק ע''י הדחק לכן נ''ל דתיבת או רע צריך להיות למטה אצל דינר נחושת וכן הוא בטור דינר רע או של נחושת וכ''כ נחלת צבי עיין ב''י וב''ח: (יא) ידה. כ''כ הרמב''ם. מיהו נראה אף להרמב''ם אין קפידא בזה אלא העיקר הוא במה שאמר ק' דינרים אלו ח''מ ב''ש. וי''א שהביא בהג''ה פליגי וס''ל אם התחיל למנות הוי כאלו אמר אלו. והפלוגתא שהביא בסמוך בחסר דינר איירי שנתן לה צ''ט דינר בפעם א'. היה בידו יו''ד זהובים וא''ל תרצי להתקדש באלו והיא השיבה תנם ע''ג קרקע ונתן הוא דינר א' על גבי קרקע ונטלתו אינה מקודשת עד שישלים העשרה ואם חזרה קודם שיטלם אינה מקודשת רשד''ם חא''ה סי' ח': (יב) בהן. משמע אפילו אם היא מרוצה יכול הוא לחזור עיין מ''מ פט''ו מה''מ. ובש''ע ח''מ סי' רל''ב ועיין בה''י: (יג) מקודשת. ויחליף כ''ה בש''ס וכ''כ הרמב''ם. מיהו אין עיכוב בקדושין אם לא החליף הר''ן:


ח הָאוֹמֵר לְאִשָּׁה: הִתְקַדְּשִׁי לִי בְּדִינָר זֶה עַל מְנָת שֶׁאַשְׁלִים לִיךְ מָנֶה, וְהִיא אוֹמֶרֶת: עַל מְנָת שֶׁתַּשְׁלִים (יד) לִי ר', וְהָלַךְ זֶה לְבֵיתוֹ וְזוֹ לְבֵיתָהּ וְלֹא הִסְכִּימוּ בֵּינֵיהֶם, וְאַחַר כָּךְ תָּבְעוּ זֶה אֶת זֶה, וְקִדְּשׁוּ, וְנָתַן לָהּ הַדִּינָר, אִם הָאִישׁ תָּבַע אֶת הָאִשָּׁה, יַעֲשׂוּ דִּבְרֵי הָאִשָּׁה וְיַשְׁלִים לָהּ ר'; וְאִם הָאִשָּׁה תָּבְעָה אֶת הָאִישׁ, יַעֲשׂוּ דִּבְרֵי הָאִישׁ, וְלֹא יַשְׁלִים אֶלָּא מָנֶה:
 באר היטב  (יד) לי ר'. ואם היה קציצה ביניהם והסכימו ביניהם לדעה א' שיתן לה דינר בשעת קידושין וישלים לה עד מנה ואח''כ חזרה האשה ואמרה שיתן לה ר' והלך זה לביתו וזו לביתה ואחר כך הלך הוא אצלה וקידשה סתם בדינר ולא אמר לה כלום עיין בה''י:


ט הָאוֹמֵר לְאִשָּׁה: הִתְקַדְּשִׁי לִי בְּכוֹס זֶה אִם הָיָה מָלֵא מַיִם, הֲרֵי זוֹ מְקֻדֶּשֶׁת בּוֹ וּבַמֶּה שֶׁבְּתוֹכוֹ, דְּמִצְטָרְפוּ לִשְׁוֵה פְּרוּטָה. וְאִם הָיָה מָלֵא יַיִן, הֲרֵי מְקֻדֶּשֶׁת בּוֹ וְלֹא בַּמֶּה שֶּׁבְּתוֹכוֹ. וְאִם הָיָה מָלֵא שֶׁמֶן, הֲרֵי זוֹ מְקֻדֶּשֶׁת בַּמֶּה (טו) שֶּׁבְּתוֹכוֹ וְלֹא בּוֹ; לְפִיכָךְ, אִם לֹא הָיָה בַּשֶּׁמֶן שְׁוֵה פְּרוּטָה, הֲרֵי זוֹ מְקֻדֶּשֶׁת בְּסָפֵק; וְאִם הָיָה בַּשֶּׁמֶן שְׁוֵה פְּרוּטָה, הֲרֵי זוֹ מְקֻדֶּשֶׁת וַדַּאי. וְיֵשׁ חוֹלְקִים וְאוֹמְרִים, בְּמַיִם, בּוֹ וְלֹא בַּמֶּה שֶּׁבְּתוֹכוֹ; וּבְיַיִן, בַּמֶּה שֶּׁבְּתוֹכוֹ וְלֹא בּוֹ; וּבְשֶׁמֶן אוֹ בְּצִיר דָּגִים, בּוֹ וּבַמֶּה שֶּׁבְּתוֹכוֹ:
 באר היטב  (טו) שבתוכו. עיין סי' ל''ח סעיף כ''ד אם אמר כוס של יין ונמצא של דבש אינה מקודשת ולא אמרינן דלא היה כוונתו אלא על הכוס שאני התם שאמר של יין אז בודאי כוונתו על היין אבל אם אמר סתם בכוס זה שאני ב''ח בה''י ח''מ. אם לא א''ל בכוס זה אלא א''ל התקדש לי בזה בכוליה קאמר ולא בחלק ממנו. ואם יש חלק ממנו שאינו שלו אינה מקודשת הר''ש חיון סי' כ''ו. הא דמחלקינן בין כוס זה סתם ובין כוס של יין היינו שלא היו אוכלין ושותין אבל אם היו אוכלין ושותין לא זכתה אלא ביין אפילו אם אמר לה בכוס זה סתם רשד''ם חא''ה סי' ה' והר''ש חיון סי' נ''ו. אם היו אוכלין בבית ראובן וקדש את בתו בהא ודאי ביין קדשה ולא בכוס משפט צדק ח''ב סי' ע''ד וע''ל סימן כ''א ס''ק ל''ב מש''ש. לקח התרנגולת ושם בתוך כלי או בגד שקורין נעס''טוך וקדשה לכ''ע קדשה בו ובמה שבתוכו ואם א' מהם הוא גזול או שאול הוי ס''ק כנה''ג דף ס' ע''ב:


י הָיוּ לוֹ מִינֵי כֵּלִים אוֹ מִינֵי מַאֲכָל אוֹ שְׁאָר כָּל דָּבָר, וְאָמְרָה לוֹ: תֵּן לִי מְעַט מֵאֵלּוּ, וְאָמַר לָהּ: אִם אֶתֵּן לִיךְ תִּהְיִי מְקֻדֶּשֶׁת לִי, אִם אָמְרָה: הֵן, (טז) וְנָתַן לָהּ, הֲרֵי זוֹ מְקֻדֶּשֶׁת. אֲבָל אִם אָמְרָה לוֹ: תֵּן לִי מֵהֶן, אוֹ הַשְׁלֵךְ לִי, אוֹ דְּבָרִים שֶׁעִנְיָנָם לֹא תְּשַׂחֵק עִמִּי בִּדְבָרִים אֵלּוּ אֶלָּא תֵּן לִי בִּלְבַד, וְנָתַן לָהּ, אֵינָהּ מְקֻדֶּשֶׁת. הגה: וְאִם אָמַר לָהּ בְּשָׁעָה שֶׁהוּא נוֹתֵן לָהּ: הֲרֵי אַתְּ מְקֻדֶּשֶׁת לִי, וְקִבְּלָה, מְקֻדֶּשֶׁת (טוּר בְּשֵׁם הָרֹא''שׁ). וְאִם קִבְּלָה (יז) בִּשְׁתִיקָה, רַק חָזְרָה וְאָמְרָה: תֵּן לִי, אוֹ הַשְׁלֵךְ וְכַיּוֹצֵא בָּזֶה, אֵינָהּ מְקֻדֶּשֶׁת (כָּךְ מַשְׁמַע מִדִּבְרֵי הָרֹא''שׁ). וְכָל זֶה בְּהִתְחִילָה הִיא לוֹמַר: תֵּן לִי מְעַט, אֲבָל אִם הִתְחִיל הוּא לְדַבֵּר: אִם אֶתֵּן לָךְ תִּתְקַדֵּשׁ לִי, וְאָמְרָה לוֹ בִּלְשׁוֹן (יח) שְׂחוֹק: תֵן, וְקִבְּלָה מִמֶּנּוּ, הָוֵי סְפֵק קִדּוּשִׁין (סְבָרַת הָרַ''ן). וְכֵן אִם הָיָה שׁוֹתֶה יַיִן וְאָמְרָה לוֹ: תֵּן לִי כּוֹס אֶחָד, וְאָמַר לָהּ: אִם אֶתֵּן לָךְ הֲרֵי אַתְּ מְקֻדֶּשֶׁת לִי בּוֹ, וְאָמְרָה: הַשְׁקֵנִי (אוֹ תֵּן), וְהִשְׁקָה אוֹתָהּ, אֵינָהּ מְקֻדֶּשֶׁת, שֶׁאֵין הַדְּבָרִים נִרְאִים אֶלָּא הַשְׁקֵינִי בִּלְבַד וְלֹא תְּשַׂחֵק עִמִּי בְּדָבָר אַחֵר. וְאִם אָמַר בְּשָׁעָה (יט) שֶׁנְּתָנוֹ לָהּ: הֲרֵי אַתְּ מְקֻדֶּשֶׁת לִי, וְקִבְּלָה, מְקֻדֶּשֶׁת:
 באר היטב  (טז) ונתן לה וכו'. אבל אם שתקה לא מהני ולא אמרינן בשתיקה מהני רק באומר לה פעם שנית בשעת נתינה הרי את מקודשת וקבלה בשתיקה אבל אם שאל אותה אם אתן לך תהא מקודשת והיא שתקה וקבלה אין זה כהודאה דהא הוא לא אמר רק דרך שאלה והיא שתקה וסמכה על דבריה הראשונים שאמרה תן לי בלא קידושין ד''מ ב''ח ח''מ ב''ש. וט''ז פסק אם שתקה הוי ס''ק. וכ''כ בעל עצמות יוסף דף למ''ד וכ''כ מהרי''ט ח''ב חא''ה סי' ל''ח. ועיין כנה''ג דף ס''א ועיין תשובת מהרי''ט ח''א סימן קל''ט שכתב דכל שלא אמרה הן ושתק אפילו בדשדיך אינה מקודשת ע''ש. ובתשובת הרב בצלאל סי' ע' הקשה מש''ס דקידושין דף י''ג ע''א בעובדא דהאי גברא דחטיף ורשכי ואמרה הבא ניהלי ואמר לה אי יהבינא לך מקודשת לי שקלתי' ואשתקא ואמר רב נחמן די''ל אין שקלי ודידי שקלי משמע טעמא די''ל דידי שקלי הא בדבר שאין שלה מקודשת אע''ג דאשתקא ע''ש. ומש''ה פסק שם אפילו אם אמר לה בלשון שאלה ואיהי שתקה מקודשת וב''ש תירץ דהש''ס מקצר ובאמת איירי בעת הנתינה אמר התקדשי לי ע''ש. ולדידי נמי קשיא ממה דתנן בקדושין דף נ''ב ע''ב ההיא איתתא דהוה קא משיא וכו' אתא גברא חטף זוזי מחברי' וכו' לית דחש לר''ש דאמר סתם גזילה בייאוש בעלים וכו'. משמע אי הוי אמרינן סתם גזילה יאוש בעלים מקודשת אע''ג דשתקה ולא אמרה הן. והוא אמר בלשון שאלה ודו''ק. והר''ן כתב איכא מ''ד דטעמא דאינה מקודשת משום דאדיבורא קמא סמכה דאמרה ליה מעיקרא הב שלא לשם קידושין אבל אי א''ל איהו מעיקרא אי יהבינא מקודשת לי ואמרה הבא א''נ הבא מיהבא כדקאמר איהו קאמר ומקודשת וזהו דעת התוס' דף ט' ע''א ד''ה הב שדי וכו'. ועיין בהר''א ששון סי' קע''ה. אבל הרשב''א סובר דאפילו לא אמרה איהי מעיקרא מידי כיון דהוא א''ל בלשון שאלה יהבינא לך מקודשת לי ואיהי לא אהדרי' ליה אין מקדשנא לך אלא א''ל הב או הב מהבא אפילו חזר ואמר לה הרי את מקודשת לי בזה לא מהני דעיקר טעמא דאינה מקודשת היינו משום דכיון דבלשון שאלה קא''ל ועיין בב''י. נמצא לסברת הרשב''א הקושי' של הרב בצלאל וקושייתי במקומה עומדת דלא שייך לתרוצי כתירוץ הרב ב''ש דאיירי בעת הנתינה א''ל התקדשי לי בזה. דהא להרשב''א לא מהני אלא דוקא דקאמרה הן. ולסברת הר''ן קושיא שלי נמי מתורץ דהא איירי שם דהוא אמר מעיקרא מיקדשת לי א''כ לא צריך לבוא לתירץ של ב''ש בזה ודו''ק. עיין כנה''ג דף ס' וס''א: (יז) בשתיקה רק חזרה וכו'. הלשון מגומגם. נלע''ד למחוק תיבת בשתיקה רק פירושו ואם קבלה דהיינו בשעה שהוא חזר ואמר לה הרי את מקודשת לי קבלה וחזרה היא ג''כ ואמרה וכו'. ותיבת בשתיקה שייך לפני זה אצל וקבלה מקודשת דשם איירי שקבלה בשתיקה כמבואר בב''י וכ''כ בנחלת צבי ע''ש. או י''ל דצ''ל ואם לא קבלה בשתיקה רק חזרה וכו' וכן היא בד''מ ע''ש ועיין ב''י: (יח) שחוק. ואפי' אם לא השיבה בלשון שחוק. הוי ס''ק עיין ח''מ ב''ש: (יט) שנתנו לה וכו'. גם הרב רמ''א כתב זה לפני זה בהג''ה בסעיף יו''ד. ולא ידעתי מאחר שהמחבר בעצמו כ בו למה כתבו הרמ''א דרך הג''ה ח''מ:




סימן ל - לאיזה מקום צריך לתן הכסף, ודין אם קדשה בככר
ובו י''א סעיפים 
א הַמְקַדֵּשׁ אֶת הָאִשָּׁה בְּכֶסֶף אוֹ בִּשְׁטָר, אֵינוֹ צָרִיךְ שֶׁיִּתֵּן הַקִּדּוּשִׁין לְתוֹךְ (א) יָדָהּ, אֶלָּא כֵּיוָן שֶׁרָצְתָה לִזְרֹק (ב) לָהּ קִדּוּשֶׁיהָ, וּזְרָקָן, בֵּין לְתוֹךְ יָדָהּ בֵּין לְתוֹךְ חֵיקָהּ אוֹ לְתוֹךְ (ג) חֲצֵרָהּ אוֹ לְתוֹךְ שָׂדֶה שֶׁלָּהּ, הֲרֵי זוֹ מְקֻדֶּשֶׁת:
 באר היטב  (א) ידה. ואם אמר לה טלי קדושך מע''ג קרקע כתב הרש''ך דהוי ס''ק עיין ב''ש. (ב) לה. הריצוי קאי על הקדושין ולא על הזריקה. ח''מ בית שמואל ט''ז ולא כב''ח. מיהו אם אמרה תן הקדושין בידי וזרק לה לא הוי קידושין. ט''ז בית שמואל: (ג) חצירה. עיין בית שמואל:


ב הָיְתָה עוֹמֶדֶת בִּרְשׁוּת הַבַּעַל, צָרִיךְ שֶׁיִּתֵּן לְתוֹךְ יָדָהּ אוֹ לְתוֹךְ חֵיקָהּ. הגה: הִשְׁאִיל לָהּ הַבַּעַל מָקוֹם בַּחֲצֵרוֹ, דִּינוֹ כְּמוֹ לְעִנְיַן גֵּרוּשִׁין. וְעַיֵּן לְקַמָּן סִי' קל''ט סָעִיף י''א: 

ג הָיְתָה עוֹמֶדֶת בִּרְשׁוּת שֶׁהִיא שֶׁל שְׁנֵיהֶם, וְזָרַק לָהּ קִדּוּשֶׁיהָ מִדַּעְתָּהּ וְלֹא הִגִּיעוּ לְיָדָהּ אוֹ לְחֵיקָהּ, הֲרֵי זוֹ מְקֻדֶּשֶׁת קִדּוּשֵׁי סָפֵק. וַאֲפִלּוּ אָמְרָה לוֹ: הַנַּח קִדּוּשַׁי עַל מָקוֹם זֶה, וְאוֹתוֹ הַמָּקוֹם שֶׁל שְׁנֵיהֶם, הֲרֵי אֵלּוּ קִדּוּשֵׁי סָפֵק: 

ד הָיְתָה עוֹמֶדֶת בְּסִמְטָא (פי', שְׁבִיל שֶׁל יָחִיד) אוֹ בְּצִדֵּי רְשׁוּת הָרַבִּים, וּזְרָקָם לְתוֹךְ אַרְבַּע אַמּוֹתֶיהָ, מְקֻדֶּשֶׁת. וְאִם נִשְׁאֲרוּ תּוֹךְ ד' אַמּוֹתָיו, אֵינָהּ מְקֻדֶּשֶׁת, אֲפִלּוּ נִכְנְסָה הִיא לְתוֹךְ ד' אַמּוֹתָיו, כֵּיוָן שֶׁקָּדַם הוּא (ד) לְתוֹכָם זָכָה בָּהֶם וְהֵם שֶׁלּוֹ:
 באר היטב  (ד) לתוכם. ואם שניהם באו כאחד לתוך ד''א הוי ס''ק עיין ח''מ ב''ש:


ה הָיוּ עוֹמְדִים בִּרְשׁוּת הָרַבִּים אוֹ בִּרְשׁוּת שֶׁאֵינָהּ שֶׁל שְׁנֵיהֶם, וְזָרַק לָהּ קִדּוּשֶׁיהָ קָרוֹב (ה) לוֹ, אֵינָהּ מְקֻדֶּשֶׁת. קָרוֹב לָהּ, הֲרֵי זוֹ מְקֻדֶּשֶׁת. מֶחֱצָה לְמֶחֱצָה, אוֹ שֶׁהָיוּ סָפֵק קָרוֹב לוֹ סָפֵק קָרוֹב לָהּ, וְאָבְדוּ קֹדֶם שֶׁהִגִּיעוּ לְיָדָהּ, הֲרֵי זוֹ סָפֵק מְקֻדֶּשֶׁת. כֵּיצַד הוּא קָרוֹב לוֹ וְקָרוֹב לָהּ, כָּל שֶׁהוּא יָכוֹל לִשְׁמֹר אוֹתָם וְהִיא אֵינָהּ יְכוֹלָה, זֶהוּ קָרוֹב לוֹ. הִיא יְכוֹלָה לִשְׁמֹר אוֹתָם וְהוּא אֵינוֹ יָכוֹל, זֶה הוּא קָרוֹב לָהּ. שְׁנֵיהֶם יְכוֹלִים לִשְׁמֹר אוֹתָם, אוֹ שְׁנֵיהֶם אֵינָם יְכוֹלִים לִשְׁמֹר, זֶהוּ מֶחֱצָה לְמֶחֱצָה:
 באר היטב  (ה) קרוב לו. עיין ב''ש. ובית הכנסת הוי כסימטא לענין ד''א. ובה''י כתב דהוי כחצר שותפות ע''ש:


ו זָרַק לָהּ קִדּוּשֶׁיהָ, אֲפִלּוּ לְתוֹךְ חֵיקָהּ, וְלֹא שְׁקַלְתִּינְהוּ אֶלָּא אִשְׁתִיקָה, יֵשׁ מִי שֶׁאוֹמֵר שֶׁאֵינוֹ כְּלוּם כֵּיוָן דְּלָא אַרְצָאִי מֵעִקָּרָא לְאִקַּדּוֹשֵׁי לֵהּ: 

ז אָמַר לָהּ: הִתְקַדְּשִׁי לִי בְּדִינָר זֶה, נְטַלְתּוֹ וּזְרַקְתּוֹ לַיָּם בְּפָנָיו, אוֹ לָאוּר אוֹ לְכָל דָּבָר הָאָבֵד, אֵינָהּ מְקֻדֶּשֶׁת. וְאֵין צָרִיךְ לוֹמַר אִם זְרַקְתּוֹ (ו) בְּפָנָיו לְמָקוֹם שֶׁאֵינוֹ אָבֵד, שֶׁזֶּה מוֹכִיחַ שֶׁאֵינָהּ חֲפֵצָה בַּקִּדּוּשִׁין. וְעַיֵּן לְקַמָּן סִימָן מ''ג סָעִיף א':
 באר היטב  (ו) בפניו. דוקא זרקתו בפניו אבל זרקתו לפניה קרוב לה או לתוך ד' אמותיה הוי קידושין כ''כ ב''ח בסי' מ''ב ע''ש. לכאורה לא מקשה הש''ס מידי בקדושין דף ח' ע''ב הא שדתינהו קמיה הוי קדושין הא קאמר' ליה שקול לא בעינא וכו' ע''ש דילמא איירי דזרקה בחצירה כסברת הב''ח. עיין בטור ועיין ח''מ ופרישה ודו''ק:


ח אָמַר לָהּ: הִתְקַדְּשִׁי לִי בְּמָנֶה, אָמְרָה: תְּנֵהוּ לְאַבָּא, אוֹ לְאָבִיךָ, אוֹ לִפְלוֹנִי, וּנְתָנוֹ לָהֶם, אַף עַל פִּי שֶׁאָמַר לָהּ: הִתְקַדְּשִׁי לִי בְּמָנֶה שֶׁנָּתַתִּי לָהֶם, אֵינָהּ מְקֻדֶּשֶׁת. אֲבָל אִם אָמְרָה: שֶׁיְּקַבְּלוּם לִי, מְקֻדֶּשֶׁת, אֲפִלּוּ לֹא (ז) חָזַר וְאָמַר: הִתְקַדְּשִׁי לִי בְּמָנֶה שֶׁנָּתַתִּי לָהֶם:
 באר היטב  (ז) חזר. מ''מ מיירי כשנתן להם אמר תזכו בקידושין אלו לפלונית אבל אם נתן להם בסתם מנא ידעי שיזכו לה וא''כ לא קנתה היא הקדושין ח''מ. עיין ב''ח שכתב וכן מ''ש בסיפא דמקודשת וכו' משום שאפשר לומר דאם לא אמר אלא תנהו לפלוני שיקבלם לי לא קבלה לשם קדושין קאמרה אלא לשם מתנה בעלמ' ע''ש. ואינו משמע כן ממה שעשו צריכותא ממנה לפלוני דלא מקרב' דעתה ע''ש וק''ל. וכ''כ בנחלת צבי:


ט הִתְקַדְּשִׁי לִי בְּמָנֶה, וְאָמְרָה לוֹ: הַנִּיחֵהוּ עַל (ח) הַסֶלַע, אֵינָהּ מְקֻדֶּשֶׁת. וְאִם הָיָה סֶלַע שֶׁלָּהּ, מְקֻדֶּשֶׁת. וְיֵשׁ אוֹמְרִים דַּוְקָא בְּיִחֲדָה לוֹ הַסֶּלַע, כְּגוֹן שֶׁאָמְרָה לוֹ: תֵּן עַל סֶלַע פְּלוֹנִי אוֹ עַל סֶלַע שֶׁלִּי, אֲבָל אָמְרָה סְתָם: עַל הַסֶּלַע, וְנָתַן עַל שֶׁלָּהּ, אֵינָהּ מְקֻדֶּשֶׁת (טוּר בְּשֵׁם הָרַמָ''ה). הָיָה סֶלַע שֶׁל שְׁנֵיהֶם, הֲרֵי זוֹ מְקֻדֶּשֶׁת בְּסָפֵק. הגה: וְהָרֹא''שׁ (בֵּית יוֹסֵף בִּשְׁמוֹ) וְהַתּוֹסָפוֹת (טוּר בִּשְׁמָם) מְפָרְשִׁים דְּכָל זֶה מַיְרֵי שֶׁנָּתַן אַחַר כָּךְ לְתוֹךְ חֵיקָהּ בִּשְׁתִיקָה, אֲפִלּוּ הָכִי אִם אָמְרָה תְּחִלָּה: תֵּן עַל סֶלַע, אֵינָהּ מְקֻדֶּשֶׁת, וּבְסֶלַע שֶׁלָּהּ וְכוּ':
 באר היטב  (ח) הסלע. הרש''ך ח''א סימן קנ''ב כתב אם הסלע קרוב לד' אמותיה יש לחוש לקדושין ועיין ב''ש ס''ק ט''ז. נתן הכסף ע''ג קרקע ונטלתו משם אינה מקודשת כלל. תשובת מהרי''ל סי' ע''ד. אבל הרשד''ם חא''ה סימן כ''ד והרנ''ח ח''א סימן פ''ד והרא''ש בתשובתו סימן כ''ב פסקו דהוי מקודשת גמורה. דמהריב''ל ח''ב סי' ל''ו כתב שאין בידו להכריע אם היא מקודשת גמורה או ספק מקודשת. והרש''ך ח''א סי' קנ''ב כתב דהוי ספק מקודשת. זרק הקדושין לתוך שוליה לא הוי כטלי קדושין מע''ג קרקע והוי מקודשת הרשד''ם חא''ה סי' פ''ו ועיין כנה''ג דף ס''א ע''ב:


י הִתְקַדְּשִׁי לִי בְּכִכָּר זֶה, וְאָמְרָה לוֹ: תְּנֵהוּ (ט) לְעָנִי פְּלוֹנִי, אֲפִלּוּ הָיָה עָנִי הַסָמוּךְ עָלֶיהָ, אֵינָהּ מְקֻדֶּשֶׁת. וְגַם זֶה מַיְרִי שֶׁנְּתָנוֹ אַחַר כָּךְ בְּחֵיקָהּ (טוּר):
 באר היטב  (ט) לעני. היתה בעלת חובה. ובעל חובה דוחק אותה ואמר לה א' התקדשי לי בזה ואמרה תנהו לבעל חובי אם היה בעל חובה גוי מקודשת גמורה. ואם היה ישראל ופרע לו בפניה הוי ס''ק רשד''ם חא''ה סימן ל''ז:


יא הִתְקַדְּשִׁי לִי בְּכִכָּר זֶה, וְאָמְרָה לוֹ: תְּנֵהוּ לְכֶלֶב זֶה, אִם הָיָה הַכֶּלֶב שֶׁלָּהּ, הֲרֵי זוֹ מְקֻדֶּשֶׁת. וְאִם לָאו, אֵינָהּ מְקֻדֶּשֶׁת. וְאִם הָיָה רָץ אַחֲרֶיהָ לְנָשְׁכָהּ, הֲרֵי זוֹ סָפֵק מְקֻדֶּשֶׁת. הגה: וְגַם זֶה מַיְרֵי בִּכְהַאי גַּוְנָא שֶׁנָּתַן אַחַר כָּךְ בְּחֵיקָהּ (טוּר בְּשֵׁם הַתּוֹסָפוֹת). אָמְרָה הִיא מִתְּחִלָּה: תֵּן כִּכָּר לַכֶּלֶב, אוֹ תֵּן דִּינָר עַל הַסֶּלַע, וְאֶתְקַדֵּשׁ אֲנִי לְךְ, יֵשׁ אוֹמְרִים דְּדִינוֹ כְּאָמְרָה: תֵּן דִּינָר לִפְלוֹנִי (טוּר בְּשֵׁם יֵשׁ אוֹמְרִים), וּכְמוֹ שֶׁנִּתְבָּאֵר לְעֵיל סִימָן כ''ט סָעִיף ב', וְיֵשׁ לְהַחֲמִיר (י) בַּדָּבָר (טוּר):
 באר היטב  (י) בדבר. ר''ל דהוי ס''ק ח''מ ב''ש צ''צ:




סימן לא - שאין מקדשין בפחות משוה פרוטה, ואם צריך שומא
ובו ט' סעיפים 
א אֵין מְקַדְּשִׁין בְּפָחוֹת מִשְּׁוֵה פְּרוּטָה. וּמִיהוּ, אִם קִדְּשָׁהּ בְּחֵפֶץ סְתָם, אֵין צָרִיךְ לָשׁוּם אוֹתוֹ תְּחִלָּה אִם שָׁוֶה פְּרוּטָה, אֶלָּא אִם שָׁוֶה פְּרוּטָה, (א) מְקֻדֶּשֶׁת. וַאֲפִלּוּ אִם אָמַר לָהּ: הִתְקַדְּשִׁי לִי בְּחֵפֶץ זֶה שֶשָּׁוֶה חֲמִשִּׁים זוּז, וְלֹא שָׁמוּ אוֹתוֹ תְּחִלָּה, אִם נִמְצָא אַחַר כָּךְ שֶׁשָּׁוֶה חֲמִשִּׁים זוּז, מְקֻדֶּשֶׁת:
 באר היטב  (א) מקודשת. ר''ל למפרע משעת נתינה חלו הקדושין:


ב יֵשׁ אוֹמְרִים שֶׁאִם קִדְּשָׁהּ בְּדָבָר שֶׁאֵין בְּקִיאִין בְּשׁוּמָתָן וּפְעָמִים טוֹעִים בָּהֶם הַרְבֵּה, כְּגוֹן אֲבָנִים טוֹבוֹת וּמַרְגָּלִיּוֹת וְכַיּוֹצֵא בָּהֶם, וְאָמַר לָהּ: הִתְקַדְּשִׁי לִי בְּאֶבֶן זוֹ שֶׁשָּׁוָה חֲמִשִּׁים זוּז, צָרִיךְ (ב) שׁוּמָא, דְּלֹא סָמְכָה דַּעְתָּהּ. וְיֵשׁ מִי שֶׁאוֹמֵר, שֶׁאֲפִלּוּ קִדְּשָׁהּ בְּאֶבֶן סְתָם, וְלֹא אָמַר לָהּ שֶׁשָּׁוָה חֲמִשִּׁים זוּז, צְרִיכָה שׁוּמָא, וּלְכָךְ נָהֲגוּ לְקַדֵּשׁ בְּטַבַּעַת שֶׁאֵין בָּהּ אֶבֶן. הגה: וְאִם קִדְּשָׁהּ בְּטַבַּעַת שֶׁיֵּשׁ בּוֹ (ג) אֶבֶן, אוֹ בִּסְתָם טַבַּעַת, וְנִמְצָא שֶׁל נְחשֶׁת, אַף עַל פִּי שֶׁאֵין דֶּרֶךְ לְקַדֵּשׁ בְּכָךְ, חַיְשִׁינָן לְקִדּוּשִׁין (בֵּית יוֹסֵף בְּשֵׁם תְּשׁוּבַת הָר''ש בַּר צֶמַח וּמָרְדְּכַי פֶּרֶק קַמָּא דְּקִדּוּשִׁין). וַאֲפִלּוּ אָמְרוּ הָעֵדִים תַּחַת הַחֻפָּה שֶׁהוּא שֶׁל זָהָב, וְנִמְצָא נְחשֶׁת, אַף עַל גַּב דִּלְעִנְיַן דִּינָא נִרְאֶה דְּלָא הָוֵי מְקֻדֶּשֶׁת, אֲפִלּוּ הָכִי יֵשׁ לְהַחֲמִיר לְעִנְיַן מַעֲשֶׂה (תְּשׁוּבַת מַיְמוֹנִי סוֹף הִלְכוֹת נָשִׁים). וּמִכָּל מָקוֹם נוֹהֲגִין תַּחַת הַחֻפָּה לִשְׁאֹל לָעֵדִים אִם הַטַּבַּעַת שָׁוָה פְּרוּטָה, כְּדֵי שֶׁתֵּדַע הַכַּלָּה שֶׁאֵין מְקַדְּשָׁהּ רַק בִּשְׁוֵה פְּרוּטָה (אָרְחוֹת חַיִּים). גַּם נוֹהֲגִין לְכַסוֹת פְּנֵי הַכַּלּוֹת הַצְּנוּעוֹת, וְאֵינָן מַקְפִּידוֹת בַּמֶּה מְקַדֵּשׁ (ד) אוֹתָן (מְבֹאָר בִּתְשׁוּבַת הָרַשְׁבָּ''א):
 באר היטב  (ב) שומא. ואם לא שמו קדושין ושמו אח''כ לדעת רש''י אינה מקודשת כלל. ולדעת הרמב''ם לפי פירש הר''ן והכ''מ אינה מקודשת למפרע משעת נתינה אבל מקודשת לאחר שומא. וב''ש כתב דמדברי הרמב''ם אין מוכרח ע''ש. ועיין ב''ח ובהרש''ך ח''ב סי' ט''ו בחידושי מהרי''ט על קידושין: (ג) אבן. עיין הרש''ך ח''ב סי' ע''ו ובהרדב''ז ח''ב סי' קל''ד: (ד) אותן. וא''כ אף שנמצא הטבעת של נחושת אין כאן קידושי טעות. ואין חילוק בין מקדשה בשל נחושת ממש או בשל זהב ונמצא של נחושת רק שיהיה שוה פרוטה. ואם אינה ש''פ והיא אומרת לדידי ש''פ מסופ' הר''ן אי מהני. וכתב המרדכי דאין מקדשין במטבע והיינו מדרבנן אין מקדשים ב''ש ועיין כנה''ג דף ס''א ע''ב:


ג קִדֵּשׁ בְּאֹכֶל אוֹ בִּכְלִי וְכַיּוֹצֵא בּוֹ, שֶׁשָּׁוֶה פָּחוֹת מִשְּׁוֵה פְּרוּטָה, הֲרֵי זוֹ מְקֻדֶּשֶׁת מִסָפֵק, שֶׁמָּא דָּבָר זֶה שָׁוֶה פְּרוּטָה בְּמָקוֹם (ה) אַחֵר. וְיֵשׁ אוֹמְרִים שֶׁאִם קִדֵּשׁ בְּתַבְשִׁיל אוֹ בְּיָרָק שֶׁאֵינוֹ מִתְקַיֵּם וְכַיּוֹצֵא בָּהֶם, אִם לֹא הָיָה שָׁוֶה פְּרוּטָה בְּאוֹתוֹ מָקוֹם, אֵינָהּ מְקֻדֶּשֶׁת כְּלָל, שֶׁהֲרֵי דָּבָר זֶה אֵינוֹ מַגִּיעַ לְמָקוֹם אַחֵר עַד שֶׁיַּפְסִיד וְיֹאבַד וְלֹא יִהְיֶה שָׁוֶה פְּרוּטָה:
 באר היטב  (ה) אחר. הרא''ש פ''ק דקדושין כתב בשם ר''י אפילו אם יודע שש''פ במקום אחר אינו אלא קידושין מדרבנן דאין להקדש אלא מקומו ושעתו. והרא''ש ס''ל ג''כ כר''י וכ''כ המגיד בשם הרמב''ן והרשב''א. וכתב גם הרמב''ם ס''ל כן. מיהו הרא''ש כתב שם דהרמב''ם ס''ל כשידוע שש''פ במקום אחר היא מקודשת מדאורייתא וכן ס''ל הר''ן. וכתב הב''ש דאיירי דהעדים יודעים שש''פ במקום אחר אז י''ל דהיא מקודשת מדאורייתא. אבל אם א''י להעדים אז הוי כאלו קדשו בלא עדים. ועיין ב''ש שהקשה מסוגיא דקדושין דף נ''ג ע''ב תוספות סד''ה איהו לא ניחא וכו' ע''ש. ועיין מהרש''ל ומהרש''א שהביאו ח''י שכתבו צ''ל דהמעשר ש''פ מצומצם וכו' ע''ש. א''כ לפ''ז יש לומר הא דבמזיד קידש איירי שקדשה באינו מצומצם דאז מתקדשת בגבולין דשוה פה כמה פרוטות כסברת ת''י. ולא הקשה הב''ש מידי ודו''ק. וכ''ה בתשובת שבות יעקב ח''ב סי' קל''ב. הרב ח''מ מסופק אם יש לה דרך להלך לאותו מקום ששם ש''פ אי הוי קידושין דאורייתא ע''ש ועיין ב''ש. משרת שבקשה המשרתת ממנו לחתוך לה לחם וחתך לה ואמר הרי את מקודשת לי פסק בתשובת שבות יעקב ח''ב סי' קל''ב דמידי ספק קידושין לא נפקא דשמא ש''פ במקום אחר. ודוקא שאמר כן בשעה שנתן לה ושתקה אבל לא בשתיקה דלאחר מתן מעות ע''ש:


ד הָא דְּאָמְרִינָן שֶׁהִיא מְקֻדֶּשֶׁת מִסָפֵק שֶׁמָּא דָּבָר זֶה שָׁוֶה פְּרוּטָה בְּמָקוֹם אַחֵר, צְרִיכָה גֵּט לְהַתִּירָהּ לְעָלְמָא. וְאִם רוֹצֶה לְקַיְּמָהּ, צְרִיכָה קִדּוּשִׁין (ו) אֲחֵרִים. וְאִם קִדְּשָׁהּ אַחֵר קִדּוּשִׁין (ז) גְּמוּרִים, יְגָרֵשׁ רִאשׁוֹן וְנוֹשֵׂא שֵׁנִי; אֲבָל לֹא יְגָרֵשׁ שֵׁנִי וְיִשָּׂא רִאשׁוֹן. הגה: וְדַוְקָא שֶׁלֹּא בָּא עָלֶיהָ הַשֵּׁנִי קֹדֶם גֵּרוּשִׁין, אֲבָל בָּא עָלֶיהָ הֲרֵי נֶאֶסְרָה לָרִאשׁוֹן (מָרְדְּכַי פֶּרֶק קַמָּא דְּקִדּוּשִׁין). וּכְשֵׁם שֶׁאֲסוּרָה לַבַּעַל כָּךְ אֲסוּרָה לַבּוֹעֵל וְעַיֵּן לְקַמָּן סִימָן מ''ו סָעִיף ה'. וְיֵשׁ אוֹמְרִים שֶׁאִם יָלְדָה מִשֵּׁנִי וְלֹא גֵּרַשׁ רִאשׁוֹן, הַוָּלָד (ח) כָּשֵׁר:
 באר היטב  (ו) אחרים. ואם ידוע שש''פ במקום אחר א''צ קדושין אחרים אלא בביאה יתכוין לשם קידושין. ב''ח ב''ש עיין ב''י ס''ס מ''ד: (ז) גמורים. ואם השני קידש ג''כ באותו דבר פחות מש''פ מותרת לראשון וא''צ גט משני ממ''נ. ואם השני קידש בדבר אחר שאין ש''פ צריכה גט אף משני וכתב הח''מ דמותרת לראשון אחר גירושי השני: (ח) כשר. כ''כ הטור בשם הרמ''ה ודוקא בכה''ג דאינו אלא חשש בעלמא שמא ש''פ במקום אחר. אבל אם יצא קול שש''פ אז הבנים ספק ממזרים. עיין ח''מ מה שהקשה. והב''ש רוצה לתרץ ע''ש. ולא נראה לי יפה דא''כ למה אמר הש''ס ולאו משום דס''ל דשמואל וכו' הא אפי' אי הוי ס''ל כשמואל נמי לא הוי הבנים ספק ממזרי'. והראיה דלדידן דקיי''ל כשמואל וקי''ל כהרמ''א. והכי הל''ל ולאו משום דשמואל. דאפילו לשמואל נמי לא הוי ספק ממזרי' אלא משום וכו' אבל השתא דאמר ולאו משום דס''ל כשמואל וכו' משמע אי הוי ס''ל כשמואל הוי פרשי משום דשמואל א''כ הקשה הח''מ שפיר ודוק. כתב הרמ''ה אם א''י אם היה ש''פ בעת הקדושין אזלינן בתר השתא אם עכשיו ש''פ אמרינן מסתמא היה ש''פ בעת הקדושין וה''ה להיפך עיין ח''מ ב''ח ב''ש:


ה הָאוֹמֵר לְאִשָּׁה: הִתְקַדְּשִׁי לִי בִּתְמָרָה זוֹ, הִתְקַדְּשִׁי לִי בְּזוֹ, הִתְקַדְּשִׁי לִי בְּזוֹ, אִם יֵשׁ בְּאַחַת מֵהֶן שְׁוֵה פְּרוּטָה הֲרֵי זוֹ מְקֻדֶּשֶׁת; וְאִם לָאו, אֵינָהּ מְקֻדֶּשֶׁת אֶלָּא מִסָפֵק, שֶׁמָּא תִּשְׁוֶה תְּמָרָה אַחַת פְּרוּטָה בְּמָקוֹם אַחֵר. וְאִם אָמַר לָהּ: הִתְקַדְּשִׁי לִי בְּזוֹ וּבְזוֹ וּבְזוֹ, כֻּלָּן מִצְטָרְפוֹת, שֶׁאִם יֵשׁ בְּכֻלָּן שְׁוֵה פְּרוּטָה, מְקֻדֶּשֶׁת, וְאִם לָאו, אֵינָהּ מְקֻדֶּשֶׁת אֶלָּא מִסָפֵק. הָיְתָה אוֹכֶלֶת רִאשׁוֹנָה רִאשׁוֹנָה אִם יֵשׁ בָּאֲחַרוֹנָה שְׁוֵה פְּרוּטָה מְקֻדֶּשֶׁת וְאִם לָאו אֵינָה מְקֻדֶּשֶׁת אֶלָא מִסָפֵק שֶׁאוֹתָם תְּמָרִים שֶׁאָכְלָה הֲרֵי הֵן כְּמִלְוֶה, וְהַמְקַדֵּשׁ בְּמִלְוֶה אֵינָהּ מְקֻדֶּשֶׁת, וְנִמְצָא שֶׁאֵין קִדּוּשִׁין אֶלָּא בִּתְמָרָה אַחֲרוֹנָה: 

ו אִם אָמַר לָהּ: הִתְקַדְּשִׁי לִי בְּאֵלּוּ, וְאָכְלָה אוֹתָם רִאשׁוֹנָה רִאשׁוֹנָה, גַּם אוֹתָם שֶׁאָכְלָה מִצְטָרְפוֹת לִשְׁוֵה פְּרוּטָה, כֵּיוָן שֶׁגָּמַר כָּל דְּבָרָיו קֹדֶם שֶׁנָּתַן לָהּ כְּלוּם, אִם כֵּן מִיָּד כְּשֶׁנָּתַן לָהּ הָרִאשׁוֹנָה, בְּתוֹרַת קִדּוּשִׁין בָּאָה לְיָדָהּ, וּמִדִּידַהּ קָאָכְלָה. וְהוּא הַדִּין אִם אָמַר: בְּזוֹ וּבְזוֹ, וְגָמַר כָּל דְּבָרָיו קֹדֶם שֶׁקִּבְּלָה אוֹתָם, כֻּלָּם מִצְטָרְפוֹת אֲפִלּוּ אָכְלָה רִאשׁוֹנָה רִאשׁוֹנָה. וְיֵשׁ מִי שֶׁחוֹלֵק בָּזֶה: 

ז אָמַר לָהּ: הִתְקַדְּשִׁי לִי חֶצְיֵךְ בַּחֲצִי פְּרוּטָה וְחֶצְיֵךְ בַּחֲצִי פְּרוּטָה, אוֹ שֶׁאָמַר לָהּ: חֶצְיֵךְ בִּפְרוּטָה וְחֶצְיֵךְ בִּפְרוּטָה, אוֹ חֶצְיֵךְ בִּפְרוּטָה הַיּוֹם וְחֶצְיֵךְ בִּפְרוּטָה לְמָחָר, אוֹ שְׁנֵי חֲצָיַיִךְ בִּפְרוּטָה, אוֹ שֶׁאוֹמֵר לַחֲבֵרוֹ: שְׁתֵּי בְּנוֹתֶיךָ לִשְׁנֵי (ט) בָּנַי בִּפְרוּטָה, אוֹ בִּתְּךָ מְקֻדֶּשֶׁת לִי וּפָרָתְךָ מְכוּרָה לִי בִּפְרוּטָה, אוֹ בִּתְּךָ מְקֻדֶּשֶׁת לִי וְקַרְקָעֲךָ מְכוּרָה לִי בִּפְרוּטָה, הֲרֵי זוֹ סָפֵק מְקֻדֶּשֶׁת:
 באר היטב  (ט) בני וכו'. עיין מ''ש התוספות בקדושין דף ז' ע''ב בד''ה שתי בנותיך וכו' וכתב מהרי''ט בחידושיו על קידושין שני בני אדם שנתנו לאב פרוטה בעד שתי בנותיו קטנות אין לחוש לקדושין כלל כיון דכל חד וחד לא נתן ש''פ וכך העתיק הכנה''ג דף ס''א ע''ב. וב''ש לא העתיק יפה ע''ש:


ח הָאוֹמֵר לְאִשָּׁה: הִתְקַדְּשִׁי לְחֶצְיִי, הֲרֵי זוֹ מְקֻדֶּשֶׁת. הָא לְמָה זֶה דּוֹמֶה, לָאוֹמֵר לָהּ: תְהִי אִשְׁתִּי אַתְּ וְאַחֶרֶת, שֶׁנִּמְצָא שֶׁאֵין לָהּ אֶלָּא חֲצִי אִישׁ. אֲבָל אִם אָמַר: חֶצְיֵךְ מְקֻדֶּשֶׁת לִי, אֵינָהּ מְקֻדֶּשֶׁת, שֶׁאֵין אִשָּׁה אַחַת רְאוּיָה לִשְׁנַיִם. וְכֵן הָאוֹמֵר: הֲרֵי אַתְּ מְקֻדֶּשֶׁת לִי וְלָזֶה, אֵינָהּ מְקֻדֶּשֶׁת: 

ט קִדְּשָׁהּ בְּכֶסֶף פָּחוֹת (י) מִשְּׁוֵה פְּרוּטָה, אַף עַל פִּי שֶׁשָּׁלַח לָהּ סִבְלוֹנוֹת (פֵּרוּשׁ, דּוֹרוֹנוֹת, כִּי הוּא לְשׁוֹן סֵבֶל וּמַשָּׂא, וְנִמְצָא מַשָּׂא בִּלְשׁוֹן מַתָּנָה, כְּמוֹ ''וַיִּשָּׂא מַשְׂאֹת'' (בְּרֵאשִׁית מג, לד)) אַחַר כָּךְ, אֵין חוֹשְׁשִׁין שֶׁשָּׁלַח אוֹתָן סִבְלוֹנוֹת (יא) לְשֵׁם קִדּוּשִׁין. אֲבָל אִם קִדְּשָׁהּ בְּפָחוֹת מִשְּׁוֵה פְּרוּטָה, וְאַחַר כָּךְ בָּא עָלֶיהָ סְתָם בִּפְנֵי עֵדִים, צְרִיכָה גֵּט, שֶׁוַּדַּאי בָּעַל לְשֵׁם קִדּוּשִׁין. הגה: הוּא הַדִּין קָטָן (יב) שֶׁקִּדֵּשׁ וְנִתְגַּדֵּל אֶצְלָהּ, צְרִיכָה גֵּט, דְּוַדַּאי בָּעַל כְּשֶׁהִגְדִּיל לְשֵׁם קִדּוּשִׁין (טוּר סִימָן מ''ג וּתְשׁוּבַת הָרֹא''שׁ כְּלָל ל''ה). וְדַוְקָא בִּכְהַאי גַּוְנָא, שֶׁכָּל אָדָם יוֹדֵעַ דְּאֵין קִדּוּשֵׁי קָטָן אוֹ בְּפָחוֹת מִפְּרוּטָה כְּלוּם, וְלָכֵן בָּעַל לְשֵׁם קִדּוּשִׁין. אֲבָל בְּמָקוֹם דְּאִכָּא (יג) לְמִיטְעֵי, צָרִיךְ קִדּוּשִׁין אֲחֵרִים (תְּשׁוּבַת מַיְמוֹנִי סוֹף נָשִׁים), כְּמוֹ שֶׁנִּתְבָּאֵר סִימָן זֶה סָעִיף ד':
 באר היטב  (י) מש''פ. כלומר במטבע של כסף אבל בשוה כסף חיישינן שמא ש''פ במדי ח''מ ועיין ב''ש: (יא) קידושין. משמע דהוי קדושין גמורים ואם קדשה אחר אינה צריכה גט משני אבל הר''ן כתב דלא הוי רק ס''ק וכ''כ הכ''מ בפ''ז מה''א. ואם קידש בפחות מש''פ ואח''כ נתייחד עמה הוי כמו ביאה הרא''ש: (יב) שקידש. לאו בחדא מחת' מחתינהו. כאן בקטן שנתגדל קידושין גמורים הם. וקשה על הרב רמ''א שכתב וה''ה קטן וכו'. ש''מ דס''ל בפחות מש''פ ג''כ קדושין גמורים הם ולעיל בסי' כ''ח סעיף ט''ז כתב הרמ''א ה''ה פחות מש''פ הוי ס''ק עיין ח''מ ב''ש: (יג) למיטעי וכו'. היינו דלא ידע שטבעת קידושין לא היה ש''פ ולבסוף נודע לו. עיין בתשובת מיימון סי' י''ט ועיין ב''ש:




סימן לב - כיצד האשה מתקדשת בשטר
ובו ד' סעיפים 
א בִּשְׁטָר כֵּיצַד, כּוֹתֵב לָהּ עַל הַנְּיָר אוֹ עַל הַחֶרֶס, אַף עַל פִּי שֶׁאֵין בּוֹ שְׁוֵה פְּרוּטָה, ''הֲרֵי אַתְּ (א) מְקֻדֶּשֶׁת לִי'', וְנוֹתְנוֹ לָהּ בִּפְנֵי עֵדִים. וְצָרִיךְ שֶׁיִּכְתֹּב אוֹתוֹ לְשֵׁם הָאִשָּׁה הַמִּתְקַדֶּשֶׁת, כְּמוֹ בְּגֵט. וְאִם כְּתָבוֹ שֶׁלֹּא לִשְׁמָהּ, אֵינָהּ מְקֻדֶּשֶׁת. וְאֵינוֹ כּוֹתְבוֹ אֶלָּא לְדַעְתָּהּ; וְאִם כְּתָבוֹ שֶׁלֹּא לְדַעְתָּהּ, הֲרֵי זוֹ סָפֵק מְקֻדֶּשֶׁת:
 באר היטב  (א) מקודשת. בלא''ה היא ספק מקודשת מחמת הנייר כמ''ש בסעיף שאח''ז שמא ש''פ אלא נ''מ אם התנה דלא מקדש בנייר רק בשטר כשר אפ''ה הוי ס''ק ח''מ גם נ''מ בספק זה הולד ספק ממזר. ובחשש שמא ש''פ הנייר אינו אלא חשש דרבנן ב''ש:


ב אַף עַל פִּי שֶׁהַשְּׁטָר (ב) פָּסוּל לְקַדֵּשׁ בּוֹ, שָׁמִין אֶת הַנְּיָר; אִם יֵשׁ בּוֹ שְׁוֵה פְּרוּטָה, מְקֻדֶּשֶׁת, וְאִם לָאו, הֲרֵי זוֹ סָפֵק מְקֻדֶּשֶׁת:
 באר היטב  (ב) פסול. כלומר אפי' בכתבו שלא לשמה ונתנו לה בתורת שטר שהוא פסול מ''מ שמין הנייר ולא אמרו פסול אלא באומר בפירוש שאין מקדשה בתורת כסף אף שיהיה הנייר שוה הרבה. וב''י נסתפק אי מיירי אפי' קידש בו בתורת שטר אפ''ה שמין וכו' ע''ש. ובאמת מבואר להדיא בש''ס דף מ''ח ב''ח ובנחלת צבי:


ג אִם הִיא קְטַנָּה אוֹ נַעֲרָה וּמְקַדְּשָׁהּ עַל יְדֵי אָבִיהָ בִּשְׁטָר, כּוֹתֵב: ''בִּתְּךָ מְקֻדֶּשֶׁת לִי'': 

ד יֵשׁ מִי שֶׁאוֹמֵר, שֶׁצָּרִיךְ שֶׁיַּזְכִּיר שְׁמוֹת הָאִישׁ וְהָאִשָּׁה בִּשְׁטַר קִדּוּשִׁין, כְּשֵׁם שֶׁצָּרִיךְ לְהַזְכִּירָם בְּגֵט. הגה: כְּתָבוֹ עַל דָּבָר הַמְחֻבָּר (ג) לַקַּרְקַע אוֹ עַל אִסוּרֵי (ד) הֲנָאָה, יֵשׁ אוֹמְרִים שֶׁהוּא פָּסוּל (הַמַּגִּיד מִשְׁנֶה פֶּרֶק ג' דְּאִשּׁוּת), וְיֵשׁ (ה) מַכְשִׁירִים (הָרַשְׁבָּ''א סִימָן תר''ג). וְאֵין צָרִיךְ לִכְתֹּב זְמַן בִּשְׁטַר קִדּוּשִׁין (רַבֵּנוּ יְרוּחָם). כְּתָבוֹ בִּכְתַב יָדוֹ וְאֵין עָלָיו עֵד, מְקֻדֶּשֶׁת מִסָּפֵק (נִמּוּקֵי יוֹסֵף פֶּרֶק אַרְבָּעָה אַחִין). נָתַן לָהּ שְׁטָר וְאָמַר: עַל מְנָת שֶׁהַנְּיָר שֶׁלִּי, אֵינָהּ מְקֻדֶּשֶׁת (הָרַ''ן פֶּרֶק קַמָּא דְּקִדּוּשִׁין):
 באר היטב  (ג) לקרקע. אבל המקדש בדבר המחובר לקרקע לשם כסף מקודשת ב''ח בשם הרשב''א וכ''כ בה''י ועיין ח''מ: (ד) הנאה. הרשב''א בתשובה סימן תר''ג מסיק ע''פ הירושלמי דבאיסור הנאה מן התורה אינה מקודשת ובאיסור הנאה דרבנן מקודשת והובא לעיל סימן כ''ח והתימא על רמ''א שלא הזכיר חילוק זה: (ה) ויש מכשירים. עיין ח''מ שחולק וכתב דאין כאן יש מכשירים ע''ש:




סימן לג - כיצד האשה מתקדשת בביאה
ובו ב' סעיפים 
א בְּבִיאָה כֵּיצַד, אָמַר לָהּ בִּפְנֵי שְׁנֵי עֵדִים: ''הֲרֵי אַתְּ מְקֻדֶּשֶׁת לִי בְּבִיאָה זוֹ'', וְנִתְיַחֵד עִמָּהּ בִּפְנֵיהֶם, הֲרֵי זוֹ מְקֻדֶּשֶׁת (אַף עַל גַּב דְּחֻצְפָּא הִיא). בֵּין שֶׁבָּא עָלֶיהָ כְּדַרְכָּהּ בֵּין שֶׁלֹּא כְּדַרְכָּהּ (טוּר). וְאֵין דִּינָהּ אֶלָּא כִּמְאֹרָסָה, וְלֹא כִּנְשׂוּאָה. הגה: וְיֵשׁ אוֹמְרִים דַּוְקָא שֶׁבָּא עָלֶיהָ בְּבֵית חָמִיו, אֲבָל כְּנָּסָהּ לְבֵיתוֹ וּבָא עָלֶיהָ, אוֹ שֶׁקִּדְּשָׁה כְּבָר וּבָא עָלֶיהָ, דִּינָהּ כִּנְשׂוּאָה. יֵשׁ אוֹמְרִים דְּפָנוּי הַבָּא עַל הַפְּנוּיָה לִפְנֵי עֵדִים, חוֹשְׁשִׁין שֶׁמָּא כִּוֵּן לְשֵׁם קִדּוּשִׁין (מָרְדְּכַי פֶּרֶק הָאוֹמֵר), דַּחֲזָקָה אֵין אָדָם עוֹשֶׂה בְּעִילָתוֹ בְּעִילַת זְנוּת. אֲבָל אִם כְּבָר הֻחְזַק לִזְנוּת, אוֹ שֶׁיֵּשׁ לוֹ אִשָּׁה אַחֶרֶת, לָא חַיְשִׁינָן (תְּרוּמַת הַדֶּשֶׁן סִימָן ר''ט). וְיֵשׁ מְקִלִּין בְּכָל עִנְיָן, וְעַיֵּן לְקַמָּן סִימָן קמ''ט וְקנ''ו סָעִיף ב', וּלְעֵיל סִימָן ט''ו סָעִיף יוּ''ד: 

ב הַמְקַדֵּשׁ בְּבִיאָה, דַּעְתּוֹ עַל גְּמַר (א) בִּיאָה. לְפִיכָךְ, אִם קֹדֶם שֶׁגָּמַר קִבְּלָה קִדּוּשִׁין מֵאַחֵר, מְקֻדֶּשֶׁת לַשֵּׁנִי. אֲבָל אִם הֶעֱרָה בָּהּ וּפֵרַשׁ מִיָּד, אוֹ שֶׁאָמַר תְּחִלָּה שֶׁדַּעְתּוֹ לִקְנוֹת בְּהַעֲרָאָה, קָנָה מִיָּד:
 באר היטב  (א) ביאה. חוץ ביבמה אפילו אם אמר דדעתו על גמר ביאה קונה בהעראה. וביא' אחר הקדושין קונה בהעראה. ביאת שוגג לא קנה באשה רי''ו הבי' ב''י ס''ס זה:




סימן לד - ברכת הארוסין, ואם צריך עשרה
ובו ד' סעיפים 
א כָּל הַמְקַדֵּשׁ אִשָּׁה, בֵּין עַל יְדֵי עַצְמוֹ בֵּין עַל יְדֵי (א) שָׁלִיחַ, מְבָרֵךְ, הוּא אוֹ הַשָּׁלִיחַ (טוּר), וְיֵשׁ אוֹמְרִים דְּאַחֵר (ב) מְבָרֵךְ, (סְמַ''ג וְהַגָּהוֹת מַיְמוֹנִי) וְכֵן נוֹהֲגִין: ''אֲשֶׁר קִדְּשָׁנוּ בְּמִצְוֹתָיו, וְצִוָּנוּ עַל הָעֲרָיוֹת, וְאָסַר לָנוּ הָאֲרוּסוֹת, (ג) וְהִתִּיר לָנוּ הַנְּשׂוּאוֹת [לָנוּ] עַל יְדֵי (ד) חֻפָּה (ה) בְּקִדּוּשִׁין, בָּרוּךְ אַתָּה ה' מְקַדֵּשׁ יִשְׂרָאֵל''. וְיֵשׁ אוֹמְרִים נֻסַּח הַבְּרָכָה בְּלָשׁוֹן אַחֵר, כִּי אוֹמְרִים: ''וְהִתִּיר לָנוּ הַנְּשׂוּאוֹת עַל יְדֵי חֻפָּה וְקִדּוּשִׁין'' (טוּר), וְחוֹתֵם: ''בָּרוּךְ אַתָּה ה' מְקַדֵּשׁ עַמּוֹ יִשְׂרָאֵל עַל יְדֵי חֻפָּה וְקִדּוּשִׁין'' (כֵּן כָּתַב הָרֹא''שׁ), וְכֵן נוֹהֲגִים בִּמְדִינוֹת אֵלּוּ. וְאַחַר שֶׁיִּגְמֹר הַבְּרָכָה, יְקַדֵּשׁ:
 באר היטב  (א) שליח. דכתיב ויברכו את רבקה ואליעזר היה שליח תוס' דכתובות דף ז' ע''ב: (ב) מברך. שלא לבייש מי שא''י לברך ואי ליכא אחר יברך החתן פרישה: (ג) והתיר לנו הנשואות. צ''ל הנשואות לנו כ''כ כל האחרונים: (ד) חופה וקדושין. עיין ח''מ מה שמביא בשם העיטור וכ''כ בה''י ע''ש: (ה) יקדש. לדעת כמה פוסקים מקדש קודם הברכה כי שמא תחזור ולא תרצה לקבל הקידושין ואנן קי''ל לכתחלה יברך קודם הקדושין כדי שיהיה עובר לעשייתן אבל בדיעבד יוכל לברך אחר הקדושין ב''ש:


ב נָהֲגוּ לְהַסְדִּיר בְּרָכָה זוֹ עַל כּוֹס (ו) שֶׁל יַיִן, וּמְבָרֵךְ עָלָיו תְּחִלָּה, וְאַחַר כָּךְ מְבָרֵךְ בְּרָכָה זוֹ. וְאִם אֵין שָׁם יַיִן אוֹ שֵׁכָר, מְבָרֵךְ אוֹתָהּ בִּפְנֵי עַצְמָהּ:
 באר היטב  (ו) יין. בספר באר שבע כתב שיזהר החתן לשתות רביעית לברך ברכה אחרונה וכנה''ג כתב עליו ולא ראיתי בזמנינו זה נזהרין בכך אלא כל שטועמין טעימה א' די ע''ש:


ג אִם לֹא בֵּרַךְ בִּרְכַּת אֵרוּסִין בְּשָׁעָה שֶׁקִּדֵּשׁ, לֹא יְבָרֵךְ אוֹתָהּ בִּשְׁעַת נִשּׂוּאִין. הגה: וְיֵשׁ אוֹמְרִים דִּמְבָרְכִין אוֹתָהּ בִּשְׁעַת הַנִּשּׂוּאִין (מָרְדְּכַי פֶּרֶק קַמָּא דִּכְתֻבּוֹת), וְכֵן נוֹהֲגִין. אֲפִלּוּ קִדֵּשׁ אִשָּׁה מִזְּמַן (ז) אָרֹךְ, מְבָרְכִין בִּרְכַּת אֵרוּסִין תַּחַת הַחֻפָּה. וְיֵשׁ אוֹמְרִים דְּחוֹזֵר (ח) וּמְקַדֵּשׁ אוֹתָהּ תַּחַת הַחֻפָּה, כְּדֵי שֶׁיִּהְיוּ הַקִּדּוּשִׁין סְמוּכִין לַבְּרָכָה (רִיבָ''שׁ סִימָן פ''ב). וְעַיֵּן לְקַמָּן סִימָן ל''ו. וְאִם בֵּרַךְ כְּבָר בִּרְכַּת אֵרוּסִין בִּשְׁעַת קִדּוּשִׁין הָרִאשׁוֹנִים, יֵשׁ אוֹמְרִים דְּחוֹזְרִים וּמְבָרְכִים תַּחַת הַחֻפָּה בְּלֹא הַזְכָּרַת (ט) שֵׁם, מִשּׁוּם הָרוֹאִים (שָׁם בָּרִיבָ''שׁ לְעִנְיַן הַמְקַדֵּשׁ עַל יְדֵי שָׁלִיחַ), וְכֵן נִרְאֶה לִי:
 באר היטב  (ז) ארוך. כלומר ולא בירך אז בשעת הקדושין: (ח) ומקדש אותה. עיין סימן ל''ו ס''ו שם פסק המשלח לא יקדש אותה אחר שקידש השליח שלא יאמרו דקדושין של שליח לאו קידושין הם ע''ש ועיין ב''ש: (ט) שם. בריב''ש איתא שלא יאמר ברוך אתה ה' אלא יאמר ברוך אתה השם. וכתב הח''מ משמע אבל מלכות מזכירין ובדוכתי אחריתי אמרינן טוב לברך בלא שם ומלכות ועיין בה''י מ''ש. קטן פחות מבן י''ג שנה שקדש או נשא אשה אם מברכין ברכת אירוסין ונישואין. ואם ברכו אם צריך לחזור ולקדש אחר אשר יגדל. תליא בפלוגתא דלהני פוסקים דס''ל שאסור להשיא אשה לקטן דהוי כזנות ה''ה דאין לברך ברכת אירוסין ונישואין. ואם בירך חוזר ומברך כשיגדל. ולמאן דס''ל דמצוה איכא יוכל לברך על קדושי קטן וא''צ לחזור ולברך כשיגדיל. וכתב מהרמ''ט אמנם לבי מגמגם אפילו למאן דס''ל מצוה איכא כיון דבאותה שעה פטור מן המצוה ועדיין לא בא לידי חיוב מצוה שמא אין לברך. וכתב כנה''ג עליו הא דמספקא ליה דוקא בקטן שקדש הקטנה דשניהם לאו בר מצוה נינהו. אבל בקטן שקדש את הגדולה שפיר דמי לברך משום חיוב דידה וה''ה אם הוא גדול והיא קטנה ועיין סימן ס''ב ס''ק א' מש''ש בשם כנה''ג ע''ש וע''ל סי' א' מש''ש. קידושין שנעשה ע''י טעות ולא הועילה וזקוק לקדושין אחרים. אינו זקוק לברכה אחרת. ובכל קדושי ספק שצריך לחזור קדושין גמורים א''צ לחזור ולברך כנה''ג דף ס''ב ע''ב:


ד בִּרְכַּת אֵרוּסִין צְרִיכָה (י) עֲשָׂרָה, לְכַתְּחִלָּה:
 באר היטב  (י) עשרה. היינו לעדות קידושין צריך להיות שנים. ולברכה עשרה. ואף קרובים רשאים להיות מן המנין ועיין מנהגי מהר''ם מינץ ואי ליכא עשרה. אין עיכוב אבל ברכת נישואין מעכב עיין ב''ש וב''ח:




סימן לה - דיני שליחות לקדושין
ובו ט''ו סעיפים 
א הָאִישׁ יָכוֹל לַעֲשׂוֹת (א) שָׁלִיחַ לְקַדֵּשׁ לוֹ אִשָּׁה, בֵּין אִשָּׁה סְתָם בֵּין אִשָּׁה פְּלוֹנִית, וְיֹאמַר לָהּ הַשָּׁלִיחַ: ''הֲרֵי אַתְּ מְקֻדֶּשֶׁת לִפְלוֹנִי''. אֲבָל אִם אֶפְשָׁר לוֹ לְקַדְּשָׁהּ בְּעַצְמוֹ, אָסוּר לְקַדְּשָׁהּ עַל יְדֵי שָׁלִיחַ, אֶלָּא אִם כֵּן מַכִּירָהּ; שֶׁמָּא אַחַר כָּךְ יִמְצָא בָּהּ דָּבָר מְגֻנֶּה וְתִתְגַּנֶּה עָלָיו. וּמִכָּל מָקוֹם, אַף עַל פִּי שֶׁמַּכִּירָהּ, מִצְוָה שֶׁיְּקַדְּשֶׁנָּה (ב) בְּעַצְמוֹ, אִם אֶפְשָׁר:
 באר היטב  (א) שליח. בספר באר שבע דף קי''ח כתב לאו אורח ארעא לשוויה לשליח ת''ח וכנה''ג כתב עליו המנהג עכשיו דממנין שליח לת''ח ואפילו הוא גדול הרבה בחכמה. וב''ש כתב דלכתחלה אין לעשות שליח לקדש אשה סתם ע''ש: (ב) בעצמו. ודוקא במצוה אמרי' הכי אבל בברכת המצוה נתבאר בסי' שלפני זה אף לכתחילה אחר מברך. וכן מצוה יותר שיקדש האב את בתו בעצמו ולא ע''י שליח. ומה שאנו אין נזהרין בזה ועושין שידוכין ואין החתן רואה הכלה משום דאינו אלא שידוכין וקודם הקדושין רואה אותה לזה סמך לסעודה שעושים בלילה קודם החופה כדי שיראה אותה בה''י ומיהו תוס' דקידושין דף מ''א וע''א כתבו היתר אחר ע''ש ועיין דרישה ב''ח:


ב הַשָּׁלִיחַ נַעֲשָׂה עֵד; לְפִיכָךְ, אִם עָשָׂה שְׁנֵי שְׁלוּחִים לְקַדֵּשׁ לוֹ אִשָּׁה, אֵין צָרִיךְ עֵדִים אֲחֵרִים. בַּמֶּה דְבָרִים אֲמוּרִים, כְּשֶׁאֵין שָׁם כְּפִירַת מָמוֹן, כְּגוֹן שֶׁקִּדְּשָׁהּ בִּשְׁטָר, אוֹ אֲפִלּוּ בְּכֶסֶף וְהִיא מוֹדָה (ג) שֶׁקִּבְּלַתּוּ אֶלָּא שֶׁאוֹמֶרֶת שֶׁלֹּא קִבְּלַתּוּ לְשֵׁם קִדּוּשִׁין אֶלָּא לְשֵׁם (ד) פִּקָּדוֹן, אֲבָל אִם יֵשׁ שָׁם כְּפִירַת מָמוֹן, שֶׁאוֹמֶרֶת שֶׁלֹּא קִבְּלָה מֵהֶם כֶּסֶף אוֹ שְׁטָר שֶׁיֵּשׁ בּוֹ שְׁוֵה פְּרוּטָה (הַמַּגִּיד מִשְׁנֶה פֶּרֶק ג'), הֲרֵי זוּ סָפֵק (ה) מְקֻדֶּשֶׁת:
 באר היטב  (ג) שקבלתו. ב''ח וח''מ פסקו לחומרא אפילו היא מודה אינו אלא קדושי ספק ע''ש. ועיין בחידושי מהרי''ט. ואם פטר העדים תחלה מן השבועה נאמנים אפי' האשה מכחישתן והוי קדושין ודאי ד''ת בשם הר''ן וכ''כ הח''מ. וב''ש כתב הואיל ובש''ע ח''מ סי' קכ''א הביא רק בשם יש מי שאומר דמהני מש''ה לא הוי כאן קידושין ודאי. ואם הוא הלך עם השלוחים מתבאר ג''כ שם בח''מ ושם פסק בהג''ה דאין נאמנים להוציא ממון א''כ הוי כאן קדושי ספק: (ד) פיקדון. דוקא כשהכסף הוא בעין או אפי' שאינו בעין והיא מודה שעשתה פשיעה ורוצה לשלם. אבל אם הכסף ליתא בעין ואומר' לפקדון נתנו לי ונאנסו אינם נאמני' דהוו נוגעין בעדותן כנה''ג ע''ש: (ה) מקודשת. ואם א' הלך עם השליח והעיד עליו שמסר הקדושין משמע מדברי מהרי''ק שהביא הב''י דמהני ולא קשיא עליו התימא שהקשה עליו הב''י שכתב הכנה''ג דף ס''ד ע''א ע''ש. וח''מ כ' דלא מהני ע''ש וב''ש כתב אפילו שני השלוחים וע''א מסייע להם לא מהני ע''ש:


ג אֵין צָרִיךְ עֵדִים בְּמִנּוּי הָאִישׁ שָׁלִיחַ לְקַדֵּשׁ לוֹ אִשָּׁה, רַק שֶׁהַשָּׁלִיחַ וְהַמְשַׁלֵּחַ מוֹדִים בַּדָּבָר. וְלֹא מִקְּרֵי הוֹדָה, רַק אִם הוֹדָה בִּפְנֵי עֵדִים כְּדֶרֶךְ הוֹדָאָה (רִיבָ''שׁ סִימָן קצ''ג). אֲבָל (ו) בִּשְׁלִיחוּת הָאִשָּׁה שֶׁהִיא עוֹשָׂה שָׁלִיחַ לְקַבֵּל קִדּוּשִׁין, צָרִיךְ שֶׁיִּהְיֶה בְּעֵדִים. וְיֵשׁ אוֹמְרִים שֶׁגַּם בִּשְׁלִיחוּת הָאִישׁ צָרִיךְ עֵדִים. הגה: וְיֵשׁ אוֹמְרִים דְּאַף בִּשְׁלִיחוּת הָאִשָּׁה בְּלֹא עֵדִים יֵשׁ לְהַחֲמִיר (טוּר בְּשֵׁם הָרֹא''שׁ). וְאִם לֹא הָיוּ עֵדִים אֵצֶל (ז) הַקִּדּוּשִׁין, וְהָאִשָּׁה וְהַשָּׁלִיחַ אוֹמְרִים שֶׁנִּתְקַדְּשָׁה כָּרָאוּי, וּבָא אַחֵר וְקִדְּשָׁהּ, צְרִיכָה גֵּט (רִיבָ''שׁ סִימָן פ''ב). וְאִם אֵין עֵדִים בַּדָּבָר, וְהַמְשַׁלֵּחַ כּוֹפֵר שֶׁעֲשָׂאוֹ שָׁלִיחַ, יֵשׁ אוֹמְרִים דְּהָוֵי סָפֵק מְקֻדֶּשֶׁת (מָרְדְּכַי פֶּרֶק הָאִישׁ מְקַדֵּשׁ), וְיֵשׁ אוֹמְרִים דְּאֵינָהּ מְקֻדֶּשֶׁת כְּלָל (ראבי''ה וְר''י מִינְץ), וְכֵן נִרְאֶה עִקָּר:
 באר היטב  (ו) בשליחות האיש וכו'. ז''ד הראב''ד וכתב מה שדמה הרמב''ם שליח קידושין לשליח גירושין שאני ש''ג שגיטו מוכיח עליו ע''ש. ש''מ דאיירי כאן דוקא בקידושי כסף אבל אם הוא שליח עם שטר קידושין א''צ עדים כיון דהשטר בידו כ''כ ב''ש. ומיהו משמעות הלשון של הראב''ד שכתב אבל בקדושין דאפילו שניהם מודים אינו כלום וכו' ע''ש. משמע דבכל ענין צריך עדים במינוי שליח הולכת קידושין. דאל''כ ה''ל למימר בקיצור אבל בקדושין ליכא הוכחה. ועיין מ''ש שם המחבר מגדול עוז מגמרא קידושין דף מ''א ע''ב. ולפי דברי ב''ש דחילוק יש בין כסף לשטר לא מוכח מידי די''ל דשם איירי בשטר ודו''ק. ועיין כנה''ג דף ס''ד ע''ב: (ז) הקדושין. נראה דט''ס הוא וכצ''ל ואם לא היו עידי הקדושין בפנינו. והאשה והשליח אומרים שהי' בפני עדים תופסין הקדושין של אחר עיין ח''מ ב''ש:


ד יֵשׁ מִי שֶׁאוֹמֵר, שֶׁאֲפִלּוּ לֹא מִנּוּהוּ שָׁלִיחַ בְּהֶדְיָא, אֶלָּא שֶׁגִּלָּה דַּעְתּוֹ שֶׁהוּא חָפֵץ בְּאִשָּׁה פְּלוֹנִית וְאָמַר לוֹ לְשַׁדְּכָהּ לוֹ, וְהָלַךְ (ח) הַשַּׁדְּכָן וְקִדְּשָׁהּ לוֹ בְּלֹא מִנּוּי שְׁלִיחוּת, הֲרֵי זוֹ מְקֻדֶּשֶׁת:
 באר היטב  (ח) השדכן. עיין מ''ש הכנ''ג דף ס''ג ע''ב:


ה יֵשׁ מִי שֶׁאוֹמֵר, שֶׁאִם הָאָב הִרְצָה הַדְּבָרִים לִפְנֵי הַבֵּן שֶׁהוּא רוֹצֶה לְקַדֵּשׁ לוֹ, וְשָׁתַק הַבֵּן, וְהָלַךְ הָאָב וְקִדְּשָׁהּ לוֹ, הֲרֵי זוֹ מְקֻדֶּשֶׁת, דְּמֵחֲמַת (ט) כִּסוּפָא דְּאָב שָׁתַק וַעֲשָׂאוֹ שָׁלִיחַ לְקַדֵּשׁ לוֹ. אֲבָל בְּאִינִישׁ אַחֲרִינֵי, כְּהַאי גַּוְנָא, הֲרֵי זוֹ סָפֵק מְקֻדֶּשֶׁת:
 באר היטב  (ט) כיסופא וכו'. משמע דמקודשת בודאי וכן בסעיף ד' שכתב הרי זו מקודשת משמע נמי דמקודשת בודאי. אבל אחרונים כתבו דאינו אלא ספק מקודשת ועיין בח''מ וב''ש. ומצאתי בתשובת ב''י סי' ט' שכתב דוקא בבן גדול אבל בבן קטן אפילו מנוהו שליח בהדיא לאו כלום הוא דקטן לאו בר שליחות הוא וכ''כ הר''א ששון סי' ס''ה ועיין במהרא''ה ח''א סי' י''ט:


ו הַכֹּל כְּשֵׁרִין לִשְׁלִיחוּת קִדּוּשִׁין. חוּץ מֵחֵרֵשׁ שׁוֹטֶה וְקָטָן, לְפִי שֶׁאֵינָן בְּנֵי דַּעַת. (י) וְהַגּוֹי, לְפִי שֶׁאֵינוֹ בֶּן בְּרִית. וְהָעֶבֶד, לְפִי שֶׁאֵינוֹ בְּתוֹרַת קִדּוּשִׁין. הגה: וְיֵשׁ אוֹמְרִים דְּשָׁלִיחַ רִאשׁוֹן יָכוֹל לַעֲשׂוֹת שָׁלִיחַ שֵׁנִי (מָרְדְּכַי פֶּרֶק הַמְקַבֵּל בְּשֵׁם יֵשׁ אוֹמְרִים) אִם מוֹסֵר לוֹ הַקִּדּוּשִׁין שֶׁמָּסַר לוֹ הַבַּעַל, אֲבָל אִם לֹא מָסַר לוֹ הַבַּעַל הַקִּדּוּשִׁין, רַק צִוָּה אוֹתוֹ לְקַדְּשָׁהּ בְּכָל כֶּסֶף שֶׁיִּרְצֶה, אֵין עוֹשֶׂה שָׁלִיחַ. וְיֵשׁ אוֹמְרִים דִּבְכָל עִנְיָן אֵין שָׁלִיחַ רִאשׁוֹן עוֹשֶׂה שָׁלִיחַ שֵׁנִי (הַגָּהוֹת מָרְדְּכַי פֶּרֶק הָאִישׁ מְקַדֵּשׁ). הַשּׁוֹלֵחַ כְּתָב עַל יְדֵי כּוּתִי לַחֲבֵרוֹ יִשְׂרָאֵל שֶׁבְּמָקוֹם אַחֵר, וּמְמַנּוֹ לִהְיוֹת שְׁלוּחוֹ לְקַדֵּשׁ לוֹ אִשָּׁה, יֵשׁ אוֹמְרִים שֶׁדִּינוֹ כְּמוֹ בְּגִטִּין שֶׁיִּתְבָּאֵר לְקַמָּן סִימָן קמ''א (רַבֵּנוּ יְרוּחָם). וְיֵשׁ אוֹמְרִים דְּגַבֵּי קִדּוּשִׁין לְכֻלֵּי עָלְמָא הָוֵי מְקֻדֶּשֶׁת מִדְּאוֹרָיְתָא (כֵּן כָּתַב הַבֵּית יוֹסֵף):
 באר היטב  (י) והכותי לפי שאינו וכו' ועבד וכו'. כצ''ל בה''י ע''ש:


ז הָאוֹמֵר לְשָׁלִיחַ: קַדֵּשׁ לִי אִשָּׁה בְּמָקוֹם פְּלוֹנִי, וְקִדְּשָׁהּ בְּמָקוֹם אַחֵר, אֵינָהּ מְקֻדֶּשֶׁת. וְכֵן בְּכָל מַה שֶּׁשִּׁנָּה; שֶׁאִם אָמַר לוֹ לְקַדֵּשׁ, סְתָם, וְקִדְּשָׁהּ עַל תְּנַאי, אוֹ שֶׁאָמַר לוֹ לְקַדְּשָׁהּ עַל תְּנַאי, וְקִדְּשָׁהּ סְתָם אוֹ שֶׁשִּׁנָּה בַּתְּנַאי, אֵינָהּ מְקֻדֶּשֶׁת: 

ח אָמַר לוֹ: קַדְּשָׁהּ לִי וַהֲרֵי הִיא בְּמָקוֹם פְּלוֹנִי, וְקִדְּשָׁהּ בְּמָקוֹם אַחֵר, מְקֻדֶּשֶׁת, שֶׁאֵינוֹ מַקְפִּיד אֶלָּא מַרְאֶה מָקוֹם הוּא לוֹ: 

ט הָעוֹשֶׂה (יא) שָׁלִיחַ לְקַדֵּשׁ לוֹ אִשָּׁה פְּלוֹנִית, וְהָלַךְ שָׁלִיחַ וְקִדְּשָׁהּ לְעַצְמוֹ, הֲרֵי זֶה מִנְהַג (יב) רַמָּאוּת; וּמַה שֶּׁעָשָׂה (יג) עָשׂוּי, אִם לֹא קִדְּשָׁהּ (יד) בְּמָעוֹת הַמְשַׁלֵּחַ; אֲפִלּוּ אָמַר לָהּ תְּחִלָּה: פְּלוֹנִי שְׁלָחַנִי לְקַדְּשֵׁךְ לוֹ, וּבִשְׁעַת קִדּוּשִׁין אָמַר לָהּ: הֲרֵי אַתְּ מְקֻדֶּשֶׁת לִי, הֲרֵי זוֹ מְקֻדֶּשֶׁת לַשָּׁלִיחַ (טוּר). וְדַוְקָא שֶׁהָאִשָּׁה שָׁמְעָה וְהֵבִינָה (טו) יָפֶה קֹדֶם קַבָּלַת הַקִּדּוּשִׁין, שֶׁאָמַר: הֲרֵי אַתְּ מְקֻדֶּשֶׁת לִי, דְּאִם לֹא כֵן אַדַּעְתָּא דְּמַה שֶּׁאָמַר לָהּ בִּתְחִלָּה לְקַדְּשָׁהּ לִפְלוֹנִי קִבְּלָה הַקִּדּוּשִׁין. אֲבָל אִם טָעָה (טז) הַשָּׁלִיחַ וְאָמַר: מְקֻדֶּשֶׁת לִי, אֵין כָּאן בֵּית מֵחוֹשׁ, דְּהֶקְדֵּשׁ בְּטָעוּת לָא הָוֵי הֶקְדֵּשׁ. וְנֶאֱמָן הַשָּׁלִיחַ לוֹמַר (יז) דְּטָעָה. וְיֵשׁ מִי שֶׁמַּחֲמִיר לְהַצְרִיכָהּ גֵּט:
 באר היטב  (יא) שליח. ה''ה אם הוא אינו שלוחו אלא האומר לחבירו כשילך לשם שיקדש לו אשה וקידש לעצמו ה''ז מנהג רמאות: (יב) רמאות. הרמב''ם פ''ט ה''א כתב דנקרא רשע: (יג) עשוי. ואם חזר בו וקידשה למשלח אינו כלום הר''ם גלאנט''י סי' ס''ח. היו השליח והמשלח אחים ואחר שקדשה לעצמו חזר וקדשה לאחיו ומת השליח אינה נפטרת בגט המשלח אלא בחליצה הר''ם גלאנטי שם: (יד) במעות. ל''ד במעות דאין מקדשין במטבע. וכשמקדש במעות המשלח היינו כשיש קפידא אם יחלוף דאז הוי גזל בידו אבל דבר שאין קפידא ויש (לחוש) [לשליח] להחליף לא הוי גזל ב''ש: (טו) יפה. כתב מהריב''ל ח''ד סי' ז' צריך שנדע באיזה אופן נודע אם שמעה והבינה יפה ואם נאמין לה ע''פ דבורה ע''ש. וב''ש כתב בפשיטות דהיא נאמנת לומר אם הבינה ע''ש ועיין פרישה: (טז) השליח וכו'. עיין מ''ש הב''ש: (יז) דטעה. באגודה כתב דנאמן בשבועה. עיין ב''ש וכנה''ג דף ס''ד ע''ב:


י אִם לֹא רָצְתָה הָאִשָּׁה לְהִתְקַדֵּשׁ לַמְשַׁלֵּחַ וְקִדְּשָׁהּ הַשָּׁלִיחַ לְעַצְמוֹ, אֵינוֹ נִקְרָא (יח) רַמָּאוּת:
 באר היטב  (יח) רמאות. מ''מ אם אפשר להודיע למשלח צריך להודיע ש''ס ועיין בה''י:


יא הָאוֹמֵר לִשְׁלוּחוֹ: צֵא וְקַדֵּשׁ לִי אִשָּׁה, וּמֵת הַשָּׁלִיחַ, וְאֵינוֹ יוֹדֵעַ אִם קִדֵּשׁ לוֹ אִשָּׁה אוֹ לֹא קִדֵּשׁ, הֲרֵי זֶה בְּחֶזְקַת שֶׁקִּדֵּשׁ, שֶׁחֲזָקָה שָׁלִיחַ עוֹשֶׂה שְׁלִיחוּתוֹ. וְהוֹאִיל וְאֵין יוֹדֵעַ אֵיזוֹ אִשָּׁה קִדֵּשׁ לוֹ, הֲרֵי זֶה אָסוּר בְּכָל אִשָּׁה שֶׁיֵּשׁ לָהּ קְרוֹבוֹת שֶׁהֵן עֶרְוָה (יט) עִמָּהּ, כְּגוֹן אִשָּׁה שֶׁיֵּשׁ לָהּ בַּת אוֹ אֵם אוֹ אָחוֹת וְכַיּוֹצֵא בָּהֶן, שֶׁאִם תֹּאמַר יִשָּׂא זוֹ, שֶׁמָּא אִמָּהּ קִדֵּשׁ לוֹ שְׁלוּחוֹ אוֹ אֲחוֹתָהּ אוֹ בִּתָּהּ. וּמֻתָּר בְּאִשָּׁה שֶׁאֵין לָהּ קְרוֹבוֹת כְּגוֹן אֵלּוּ. הָיְתָה לָהּ קְרוֹבָה כְּגוֹן אֵם אוֹ אָחוֹת וְכַיּוֹצֵא בָּהֶן, וְהָיְתָה הַקְּרוֹבָה אֵשֶׁת אִישׁ בְּשָׁעָה שֶׁעָשָׂה שָׁלִיחַ, אַף עַל פִּי שֶׁנִּתְגָּרְשָׁה קֹדֶם שֶׁיָּמוּת הַשָּׁלִיחַ, הֲרֵי זֶה מֻתָּר בָּהּ, וְאֵין אוֹמְרִים שֶׁמָּא קִדֵּשׁ הַשָּׁלִיחַ אֶת קְרוֹבָתָהּ אַחַר שֶׁנִּתְגָּרְשָׁה, מִפְּנֵי שֶׁלֹּא הָיְתָה רְאוּיָה בְּשָׁעָה שֶׁעָשָׂה הַשָּׁלִיחַ, וְאֵין אָדָם עוֹשֶׂה שָׁלִיחַ לְקַדֵּשׁ לוֹ אֶלָּא אִשָּׁה שֶׁיָּכוֹל הוּא לְקַדְּשָׁהּ (כ) בִּשְׁעַת הַשְּׁלִיחוּת. הגה: וְכֵן אִם בָּאוּ הַקְּרוֹבוֹת וְאָמְרוּ: לֹא נִתְקַדַּשְׁנוּ, וְעָמְדוּ (כא) וְנִשְּׂאוּ, מֻתָּר בְּאִשָּׁה זוֹ, דְּהָא וַדַּאי לֹא נִתְקַדְּשׁוּ הַקְּרוֹבוֹת (הָרַ''ן פֶּרֶק הַמְקַבֵּל). יֵשׁ אוֹמְרִים דְּהוּא הַדִּין אִם צִוָּה לְקַדֵּשׁ אִשָּׁה פְּלוֹנִית, וּמֵת הַשָּׁלִיחַ, נֶאֱסַר מִיָּד בִּקְרוֹבוֹתֶיהָ מִטַּעַם חֲזָקָה שָׁלִיחַ עוֹשֶׂה שְׁלִיחוּתוֹ וְיֵשׁ חוֹלְקִין (כב) בָּזֶה: (תּוֹסָפוֹת פֶּרֶק הַמְקַבֵּל). (רִיבָ''שׁ סִימָן פ''ב).
 באר היטב  (יט) עמה. היינו דאוריית' ולא כגי' פרישה ח''מ ב''ש: (כ) בשעת שליחות. יש לחקור אם היינו דוקא כשמת השליח אבל אם לא מת השליח וחזר ואמר שקדש לו אשה שבשעה שעשאו שליח היתה א''א הוי מקודשת או דילמא ל''ש ומאי דנקט ומת הוא משום דבעי למימר שאסור בכל הנשים שבעולם. ומצאתי למהר''ם מינץ סי' ל''ט שכתב ומעתה אפילו אם מקדש השליח אח''כ א' מהן כשהיו פנויות אינה מועיל וכו' ולשונו זה מוכח דאפילו חזר שליח ואמר שקדשה אינה מקדושת וכך מצאתי בהראנ''ח עכ''ל כנה''ג דף ס''ג ע''ב ולדידי לא הוי זה בכלל חקירה דפשוט הוא מגמר' דנזיר דף י''ב ע''א ומוד' ר' יוחנן וכו' ע''ש ברש''י ובתוס' ודו''ק: (כא) ונשאו. דוקא עמדו ונשאו דאיסורא ודאי לא עבדו אבל בלא''ה לא מהימנינן להו שלא נתקדשו והטעם כתבו תוספות גיטין דף ס''ד ע''א ותוס' נזיר דף י''ב ע''א משום קנס דלא היה לו להכניס עצמו בספק והיה לו לצוות לקדש לו אשה פרטית ע''ש ועיין ב''ש: (כב) בזה. הרב רמ''א מדייק כן בד''מ משיטות תוס' בגיטין דף ס''ד דס''ל דאסור בכל הנשים משום קנס א''כ כשצוה לקדש אשה פלונית דאינו חייב קנס מותר בקרובותיה. והח''מ וט''ז וב''ש חולקים על רמ''א בזה ע''ש. ואם צוה לקדש אשה פלונית והיא אומרת דלא קידש אותה נאמנת ח''מ ב''ש:


יב הָעוֹשֶׂה שָׁלִיחַ לְקַדֵּשׁ לוֹ אִשָּׁה פְּלוֹנִית, וְהָלַךְ וְקִדְּשָׁהּ לוֹ, וְקִדֵּשׁ הַמְשַׁלֵּחַ בְּעַצְמוֹ לְאִמָּהּ אוֹ לְבִתָּהּ אוֹ לַאֲחוֹתָהּ, וְאֵין יָדוּעַ אֵיזוֹ מֵהֶן נִתְקַדְּשָׁה רִאשׁוֹנָה, שְׁתֵּיהֶן צְרִיכוֹת גֵּט וַאֲסוּרוֹת עָלָיו: 

יג עָשָׂה שָׁלִיחַ וּבִטֵּל (כג) הַשְּׁלִיחוּת קֹדֶם הַקִּדּוּשִׁין, הֲרֵי הוּא בָּטֵל. וְאִם אֵין יָדוּעַ אִם בִּטֵּל הַשְּׁלִיחוּת קֹדֶם אוֹ אַחַר הַקִּדּוּשִׁין, הֲרֵי זוֹ סָפֵק מְקֻדֶּשֶׁת:
 באר היטב  (כג) השליחות. אפי' שליחות בקנין יוכל לחזור בו בה''י ע''ש:


יד אֵין לְבַטְּלָהּ אֶלָּא בִּפְנֵי הַשָּׁלִיחַ עַצְמוֹ. וְאִם בִּטְּלוֹ שֶׁלֹּא בְּפָנָיו, מְבֻטָּל: 

טו לֹא הֻחְזַק הַשָּׁלִיחַ בְּעֵדִים, הוּא אוֹמֵר: לְעַצְמִי קִדַּשְׁתִּי, וְהִיא אוֹמֶרֶת: לָרִאשׁוֹן, הַשֵּׁנִי כְּאוֹמֵר לְאִשָּׁה קִדַּשְׁתִּיךְ וְהִיא אוֹמֶרֶת לֹא קִדַּשְׁתַּנִי, שֶׁהוּא אָסוּר בִּקְרוֹבוֹתֶיהָ וְהִיא מֻתֶּרֶת בִּקְרוֹבָיו; הִיא כְּאוֹמֶרֶת לָרִאשׁוֹן קִדַּשְׁתַּנִי וְהוּא אוֹמֵר לֹא קִדַּשְׁתִּיךְ. אָמְרָה: אֵינִי יוֹדַעַת, חֲזָקָה לַשֵּׁנִי. הֻחְזַק הַשָּׁלִיחַ בְּעֵדִים, הוּא אוֹמֵר: לְעַצְמִי, וְהִיא אוֹמֶרֶת: לָרִאשׁוֹן, חֲזָקָה לָרִאשׁוֹן. וַאֲפִלּוּ הָכִי הַשֵּׁנִי אָסוּר בִּקְרוֹבוֹתֶיהָ (הַמַּגִּיד מִשְׁנֶה בְּשֵׁם הָר''א). אָמְרָה: אֵינִי יוֹדַעַת, שְׁנֵיהֶם נוֹתְנִים גֵּט; וְאִם רָצוּ, אֶחָד נוֹתֵן גֵּט וְאֶחָד כּוֹנֵס. הגה: וְיֵשׁ אוֹמְרִים, דְּאַף אִם הֻחְזַק (כד) הַשְּׁלִיחוּת, אִם הַשָּׁלִיחַ אוֹמֵר שֶׁחָזַר מִשְּׁלִיחוּתוֹ, אֵינָהּ מְקֻדֶּשֶׁת לָרִאשׁוֹן. וְכֵן אִם לֹא הֻחְזַק הַשְּׁלִיחוּת וְהַמְשַׁלֵּחַ אוֹמֵר שֶׁעֲשָׂאוֹ שָׁלִיחַ, הוּא אָסוּר בִּקְרוֹבוֹתֶיהָ (טוּר בְּשֵׁם הָרֹא''שׁ). מִיהוּ, אִם אַחַר כָּךְ חָזַר הַשָּׁלִיחַ וְאָמַר: סָבוּר הָיִיתִי שֶׁקִּדַּשְׁתִּי לְעַצְמִי, וְנִזְכַּרְתִּי שֶׁקִּדַּשְׁתִּיהָ לְשׁוֹלְחִי, יֵשׁ לִסְמֹךְ אַסְּבָרָא הָרִאשׁוֹנָה (הַגָּהוֹת מָרְדְּכַי דְּקִדּוּשִׁין בְּשֵׁם תְּשׁוּבַת מוהר''ם). שָׁלִיחַ שֶׁאָמַר: קִדַּשְׁתִּיהָ לַמְשַׁלֵּחַ, וְהִיא אוֹמֶרֶת: לֹא קִדַּשְׁתַּנִי, הַמְשַׁלֵּחַ אָסוּר בִּקְרוֹבוֹתֶיהָ עַל פִּי הַשָּׁלִיחַ:
 באר היטב  (כד) השליחות וכו'. עיין מ''ש הח''מ והב''ש:




סימן לו - כל דיני שליחות לאשה
ובו י''ב סעיפים 
א הָאִשָּׁה יְכוֹלָה לַעֲשׂוֹת (א) שָׁלִיחַ לְקַבֵּל קִדּוּשֶׁיהָ; וּמִצְוָה שֶׁתִּתְקַדֵּשׁ עַל יְדֵי עַצְמָהּ, אִם תּוּכַל, אֲבָל אִסוּר לֵיכָּא כְּמוֹ שֶׁיֵּשׁ בָּאִישׁ. וְאוֹמֵר הָאִישׁ לַשָּׁלִיחַ: ''הֲרֵי פְּלוֹנִית שֶׁשָּׁלְחָה אוֹתְךָ מְקֻדֶּשֶׁת לִי'', וְהַשָּׁלִיחַ אוֹמֵר: ''קִדַּשְׁתִּיהָ לְךָ''. וְאִם אָמַר: ''הֵן'', דַּיּוֹ. וַאֲפִלּוּ (ב) שָׁתַק, אִם הָיוּ עֲסוּקִין בְּאוֹתוֹ עִנְיָן וְנָתַן לַשָּׁלִיחַ וְלֹא פֵּרַשׁ וְלֹא אָמַר דָּבָר, דַּיּוֹ. וְאִם מְקַדְּשָׁהּ בִּשְׁטָר, אֵינוֹ כּוֹתְבוֹ אֶלָּא מִדַּעַת (ג) הַשָּׁלִיחַ. וְיֵשׁ מִי שֶׁאוֹמֵר, שֶׁאֵינוֹ כּוֹתְבוֹ אֶלָּא מִדַּעְתָּהּ:
 באר היטב  (א) שליח. כבר נתבאר דצריך לעשותו בעדים ואם נעשה בלא עדים אפ''ה יש להחמיר ולהצריכה גט. ואם גלתה דעתה דניחא לה להתקדש לזה יוכל לזכות לה שום אדם. ולקבל בשבילה קדושין ב''ש: (ב) שתק. כתב הב''ח דנמשך עם אם היו עסוקין אבל השליח צריך להשיב עכ''פ הן. ובדרישה כתב דקאי על שליח אם היו עסוקין באותו ענין מהני אפי' שתק השליח והמקדש ג''כ לא אמר כלום וכ''כ ח''מ וט''ז. ולמ''ש הב''ח צ''ל מ''ש בסעיף ח' ושתקה וקבלה סתם היינו שלא אמרה שהיתה שלוחה אבל מ''מ השיבה הן וע' ב''ש: (ג) השליח. ר''ל דא''צ דעתה אלא דעת שליח די אבל אם כותב מדעתה פשיטא מהני ח''מ ב''ש. מ''ש הב''ש הנה בש''ס משמע הא דבעינן דעתה לאפוקי דאינו יוכל לכתוב קודם שתרצה לקדש לו וכאן לא משמע כן ע''ש עיין בה''י ויתורץ היטב:


ב בְּכָל הַדְּבָרִים שֶׁל קִדּוּשִׁין דִּין הָאִישׁ עִם שְׁלוּחָהּ כְּדִינוֹ עִם הָאִשָּׁה: 

ג אָמְרָה לַשָּׁלִיחַ: קַבֵּל הַקִּדּוּשִׁין בְּמָקוֹם פְּלוֹנִי, וְהוּא קִבְּלָם בְּמָקוֹם אַחֵר, אוֹ בְּכָל דָּבָר שֶׁיְּשַׁנֶּה בִּשְׁלִיחוּתָהּ, אֵינָהּ מְקֻדֶּשֶׁת: 

ד אָמְרָה לוֹ: הֲרֵי הוּא בְּמָקוֹם פְּלוֹנִי, וְקִבֵּל בְּמָקוֹם אַחֵר, מְקֻדֶּשֶׁת, שֶׁמַּרְאָה מָקוֹם הִיא לוֹ: 

ה יֵשׁ מִי שֶׁאוֹמֵר, דְּשָׁלִיחַ דְּקִדּוּשִׁין אֵינוֹ יָכוֹל לְמַנּוֹת שָׁלִיחַ, דְּמִלֵּי נִינְהוּ וְלָא מִמְּסְרָן לְשָׁלִיחַ. וְעַיֵּן לְעֵיל סִימָן ל''ה סָעִיף ו' נִתְבָּאֵר: 

ו מִי שֶׁקִּדֵּשׁ עַל יְדֵי שָׁלִיחַ לֹא יְקַדֵּשׁ פַּעַם אַחֶרֶת בִּשְׁעַת חֻפָּה, שֶׁלֹּא לְהוֹצִיא לַעַז עַל קִּדּוּשִׁין הָרִאשׁוֹנִים, שֶׁיֹּאמְרוּ: אֵין קִדּוּשֵׁי שָׁלִיחַ כְּלוּם וְעַיֵּן לְעֵיל סוֹף סִימָן ל''ד. חָזְרָה וּבִטְּלָה הַשְּׁלִיחוּת קֹדֶם שֶׁקִּבֵּל הַקִּדּוּשִׁין, הֲרֵי הוּא בָּטֵל, וְאֵינָהּ מְקֻדֶּשֶׁת. וְאִם אֵין יָדוּעַ אִם בִּטְּלָה הַשְּׁלִיחוּת קֹדֶם קַבָּלַת הַקִּדּוּשִׁין אוֹ אַחַר כָּךְ, הֲרֵי זוֹ סָפֵק מְקֻדֶּשֶׁת: 

ז אִם קִבֵּל שְׁלוּחָהּ קִדּוּשִׁין מֵאֶחָד, וְהִיא בְּעַצְמָהּ קִבְּלָה קִדּוּשִׁין מֵאַחֵר, וְאֵין יָדוּעַ אִם קִדּוּשִׁין שֶׁקִּבֵּל שְׁלוּחָהּ קָדְמוּ לְשֶׁלָּהּ אוֹ שֶׁלָּהּ קָדְמוּ, אֲסוּרָה לִשְׁנֵיהֶם, וּצְרִיכָה גֵּט מִשְּׁנֵיהֶם. וְאִם רָצוּ, אֶחָד נוֹתֵן גֵּט וְאֶחָד כּוֹנֵס. וּמְקַדְּשָׁהּ קִדּוּשִׁין אֲחֵרִים (רַבֵּנוּ יְרוּחָם נָתִיב כ''ב). בַּמֶּה דְבָרִים אֲמוּרִים, בִּרְחוֹקִים, אֲבָל אִם קִדְּשָׁהּ הַשָּׁלִיחַ לָאָב, וְקִדְּשָׁהּ הִיא בְּעַצְמָהּ לַבֵּן אוֹ לָאָח, שְׁנֵיהֶם נוֹתְנִין גֵּט וַאֲסוּרָה לִשְׁנֵיהֶם: 

ח אִשָּׁה נַעֲשֵׂית שָׁלִיחַ לַחֲבֶרְתָּהּ לְקַבֵּל קִדּוּשִׁין, אַף עַל פִּי שֶׁנַּעֲשֵׂית לָהּ צָרָה, שֶׁמְּקַדֵּשׁ לִשְׁתֵּיהֶן. וְיֵשׁ מִי שֶׁאוֹמֵר, שֶׁאֲפִלּוּ אִם כְּשֶׁאָמְרָה לָהּ: קַבְּלִי גַּם בִּשְׁבִילִי, וְלֹא הֵשִׁיבָה הֵן אֶלָּא שָׁתְקָה וְקִבְּלָה סְתָם, מִסְתָמָא גַּם בִּשְׁבִילָהּ קִבְּלָה: 

ט אִשָּׁה שֶׁהִיא שָׁלִיחַ לְקַבֵּל קִדּוּשִׁין לַחֲבֶרְתָּהּ, וּכְשֶׁנָּתַן הַקִּדּוּשִׁין אָמַר לָהּ: ''וְאַתְּ נַמִּי'', אוֹ ''וְכֵן אַתְּ'', שְׁתֵּיהֶן מְקֻדָּשׁוֹת. אֲבָל אִם לֹא אָמַר לָהּ אֶלָּא: ''וְאַתְּ'', הֲרֵי זוֹ שֶׁקִּבְּלָה הַקִּדּוּשִׁין סָפֵק מְקֻדֶּשֶׁת, שֶׁמָּא לֹא נִתְכַּוֵּן אֶלָּא לִרְאוֹת מַה בְּלִבָּהּ, וּכְאִלּוּ אָמַר לָהּ: וְאַתְּ מַה תֹּאמְרִי בְּדָבָר זֶה, וּלְפִיכָךְ קִבְּלָה הַקִּדּוּשִׁין הִיא, שֶׁהֲרֵי זֶה עֲדַיִן שׁוֹאֲלָהּ לִרְאוֹת מַה בְּלִבָּהּ: 

י יֵשׁ מִי שֶׁאוֹמֵר, שֶׁאֵין הָאָב יָכוֹל לֵעָשׂוֹת שָׁלִיחַ לְקַדֵּשׁ בִּתּוֹ בּוֹגֶרֶת, וְחָלְקוּ עָלָיו: 

יא מִי שֶׁקִּבֵּל קִידוּשִׁין לְבִתּוֹ בּוֹגֶרֶת, וְלֹא עֲשָׂאוּהוּ שָׁלִיחַ, יֵשׁ מִי שֶׁאוֹמֵר שֶׁצְּרִיכָה גֵּט (ד) מִסָפֵק:
 באר היטב  (ד) מספק. דחיישינן שמא נתרצה לקדושי אביה אע''ג דשמא נתרצ' הבן לא אמרינן מ''מ איהי ניחא בכל דהו. עיין בקדושין ד' ע''ט ע''ב תוס' ד''ה קדשה אביה בדרך וכו'. ועיין ב''ש. כתב הראנ''ח ח''א סי' ח' לא חיישינן לריצוי הבת אלא כשידוע לנו ששמעה ושתקה אבל אם מיחתה לא ע''ש. היכא שהיא מחתה בפנינו ואנחנו לא נדע אם שמעה ושתקה עד עכשיו אם לאו הדבר מסופק בידי ובדבר שבערוה ראוי להחמיר הראנ''ח שם:


יב אֵין הָאִשָּׁה עוֹשָׂה שָׁלִיחַ לְקַבֵּל (ה) קִדּוּשֶׁיהָ מִיַּד שְׁלִיחַ בַּעֲלָהּ. מִיהוּ אִם עָשְׂתָה, הָוֵי סָפֵק מְקֻדֶּשֶׁת (בֵּית יוֹסֵף). וְעַיֵּן לְקַמָּן סִימָן קמ''א סָעִיף א' גַּבֵּי גֵּט:
 באר היטב  (ה) קידושין. עיין תשובת מהר''י הלוי סי' א' וכנה''ג דף ס''ה ע''א:




סימן לז - כל דיני קדושי קטנה
ובו כ''ז סעיפים 
א הָאָב מְקַדֵּשׁ אֶת בִּתּוֹ שֶׁלֹּא לְדַעְתָּהּ, כָּל זְמַן שֶׁהִיא קְטַנָּה. וְכֵן כְּשֶׁהִיא נַעֲרָה, רְשׁוּתָהּ בְּיָדוֹ וְקִדּוּשֶׁיהָ לְאָבִיהָ. וְכֵן הוּא זַכַּאי (א) בִּמְצִיאָתָהּ וּבְמַעֲשֵׂה יָדֶיהָ וּבִכְתֻבָּתָהּ. אִם נִתְאַלְמְנָה, אוֹ נִתְגָּרְשָׁה מִן הָאֵרוּסִין, הוּא זַכַּאי בַּכֹּל עַד שֶׁתִּבְגַּר. לְפִיכָךְ, מְקַבֵּל הָאָב קִדּוּשֵׁי בִּתּוֹ מִיּוֹם שֶׁתִּוָלֵד עַד שֶׁתִּבְגַּר; וַאֲפִלּוּ הָיְתָה חֵרֶשֶׁת אוֹ שׁוֹטָה וְקִדְּשָׁהּ הָאָב, הֲרֵי הִיא אֵשֶׁת אִישׁ גְּמוּרָה. וְאִם הָיְתָה בַּת שָׁלשׁ שָׁנִים וְיוֹם אֶחָד, מִתְקַדֶּשֶׁת בְּבִיאָה מִדַּעַת אָבִיהָ. פָּחוֹת מִכָּאן, אִם מְסָרָהּ אָבִיהָ לְקִדּוּשֵׁי בִּיאָה, אֵינָהּ מְקֻדֶּשֶׁת. הגה: יֵשׁ אוֹמְרִים דְּאֵין קִדּוּשִׁין תּוֹפְסִין (ב) בְּנֶפֶל, וְאִם קִבֵּל אָבִיו בּוֹ קִדּוּשִׁין וְהַמְקַדֵּשׁ קִדֵּשׁ אַחַר כָּךְ אֲחוֹתוֹ, צְרִיכָה גֵּט (אוֹר זָרוּעַ):
 באר היטב  (א) במציאתה. כתב ב''י אעפ''י שמציאתה ומעשה ידיה אינם ענין לקדושין כתבם רבינו משום דבחדא מחתא מחתינהו. ובה''י כתב טעם אחר ע''ש. וב''ח כ' על דקדוקי הב''י דמש''ה הביא כאן דזכאי במציאתה דלפי שאמר כסף קדושיה שלו. דמשמע דאפי' הם מאה מנה הכל של אב ולא אמרינן דלא זכה האב אלא במה שראוי להתקדש בו דהיינו פרוטה אבל היתר מפרוטה הוי מתנה בעלמא ויהי' שלה מש''ה אמר וכן זכאי במציאתה וכו' ע''ש לכאורה יש ללמוד מזה מי שנותן מתנה לבתולה זוכה אביה. אבל באמת אינו מוכח דלא כתב הב''ח דהוי לאביה אלא המותרת על כסף קידושין. הואיל ובא מתחלה ע''י קידושין. והתורה זיכה לאב בכסף קידושין ולא חילק אם הרבה או בפרוטה לעולם הוי לאביה. משא''כ במתנה דעלמא אפשר דהוי כמו ירושה שמפורש במתני' בהדיא דאינו אוכל פירות בחייה אלא יעשו לה סגולה ולא הוי לאביה. ואין להביא ראיה מתוס' דכתובות דף מ''ו ע''ב ד''ה זכאי במציאתה וכו' שכתב שם דאין למילף מציאה מכסף קידושין וכו' משום מציאה מטריח את עצמה להגביה וכו' ע''ש. א''כ משמע מתנה שפיר יש למילף מכסף קידושין. דהא אינו דא''כ קשה נמי נילף ירושה מכסף קידושין דהוי לאביה דנמי אינה מטריח כמו מתנה ע''ש ובמהרש''א. וכן הח''מ מסופק במתנה. אבל הב''ש כתב בפשיטות דהוי לאביה ע''ש. ולא דק כמו שכתבתי. ועוד לדבריו הוי מתנה לאביה מדאורייתא כמו כסף קידושין א''כ קשה קושית התו' שם ונילף מציאה מתרווייהו וכו' וא''ל תירץ תוספת שם דמה להנך שהאב נפסד על ידיהן וכו' איכא למימר מתנה יוכיח ע''ש ודו''ק. גם י''ל לפי מ''ש תוס' שם לבסוף כסף קידושין שאני משום דיש לו פסיד' דיוצאת מרשותו וכו' א''כ גם מתנה אין למילף וא''ל כסברת המהרש''א דלענין חדא מחדא לא פרכינן הך פירכא והביא ראיה מפ''ק דקדושין ע''ש. אינו ראיה היא דשם רצה למילף מעשה ידיה מכסף קדושין אינו יוכל לומר הך פירכא שכן האב נפסד דבמעשה ידיה נמי מפסיד כסברת תוס' כאן. אבל לעולם אי ילפינן מציאתה מכסף קדושין שפיר פרכינן מה לכסף קדושין שכן האב נפסד וא''כ לא מצי למילף מתנה מכסף קדושין ובאמת יוכל לומר הך פירכא דהאב נפסד לעיל דלא כמהרש''א ודו''ק: (ב) בנפל. עיין בנדה דף כ''ג ע''א. ועיין מ''ש הב''ש. ולי נמי קשה לפי מה שפירש''י מי קא חי ואחותה אינה אסורה אלא בחייה ע''ש. הא עדיין יש למיבעי אם קידש אמו אח''כ דהא קי''ל חמותו אסורה אפילו לאחר מיתת אשתו. הח''מ כתב דהוי ס''ק. והב''ש כתב דאין קדושין תופסין כלל באותו ולד וקדושי אחותו קדושין גמורים הם ע''ש:


ב בָּגְרָה הַבַּת, אֵין לְאָבִיהָ בָּהּ רְשׁוּת, וַהֲרֵי הִיא כִּשְׁאָר כָּל הַנָּשִׁים שֶׁאֵין מִתְקַדְּשׁוֹת אֶלָּא לְדַעְתָּן. וְאִם נָשִׁים יְכוֹלוֹת לְהָעִיד שֶׁהִיא בּוֹגֶרֶת, עַיֵּן לְקַמָּן סִימָן קס''ט סָעִיף י''א וְסִימָן קנ''ה סָעִיף ט''ו: 

ג וְכֵן אִם הִשִּׂיאָהּ אָבִיהָ וְנִתְאַלְמְנָה אוֹ נִתְגָּרְשָׁה בְּחַיֵּי אָבִיהָ, הֲרֵי הִיא בִּרְשׁוּת עַצְמָהּ. וְאַף עַל פִּי שֶׁעֲדַיִן הִיא קְטַנָּה, כֵּיוָן שֶׁנִּשֵּׂאת, אֵין לְאָבִיהָ בָּהּ רְשׁוּת לְעוֹלָם. אֲבָל אִם קִדְּשָׁהּ, וְנִתְאַלְמְנָה אוֹ נִתְגָּרְשָׁה כַּמָּה פְּעָמִים קֹדֶם שֶׁתִּבְגַּר, חוֹזֶרֶת לִרְשׁוּת אָבִיהָ: 

ד נִתְקַדְּשָׁה קֹדֶם שֶׁתִּבְגַּר, שֶׁלֹּא לְדַעַת אָבִיהָ, אֵינָהּ מְקֻדֶּשֶׁת: 

ה קִדְּשָׁהּ אָבִיהָ בַּבֹּקֶר וְקִדְּשָׁה עַצְמָהּ (ג) בָּעֶרֶב, וּשְׁנֵיהֶם בַּיּוֹם שֶׁנִּשְׁלַם בּוֹ שִׁשָּׁה חֳדָשִׁים שֶׁל יְמֵי נַעֲרוּת, וּבְדָקוּהָ וּמְצָאוּהָ בּוֹגֶרֶת, מַחֲזִיקִים אוֹתָהּ בְּחֶזְקַת בּוֹגֶרֶת וְקִדּוּשֵׁי הָאָב אֵינָם כְּלוּם. וְיֵשׁ מִי שֶׁאוֹמֵר, דַּאֲפִלּוּ אֵינָהּ (ד) מַכְחִישָׁתוֹ לוֹמַר שֶׁבָּאוּ הַסִימָנִים בַּבֹּקֶר. וְיֵשׁ מִי שֶׁאוֹמֵר, דְּדַוְקָא (ה) מַכְחִישָׁתוֹ, אֲבָל בְּאֵינָהּ מַכְחִישָׁתוֹ צְרִיכָה גֵּט מִשְּׁנֵיהֶם:
 באר היטב  (ג) בערב. עיין בקדושין דף ע''ט ע''א. והקש' תוס' שם וא''ת נפלגו בקדשה אביה גרידא וכו' וי''ל דבהאי מודה שמואל וכו' ע''ש. וכתב המהרש''א אבל הא ל''ק להו נפלגו בקדשה היא עצמה גרידא די''ל דבקדשה היא עצמה ליכא נ''מ מידי ע''ש. לכאורה תמוה הוא הא אכתי נ''מ לרב בעי גט ודאי ולשמואל בעי גט מספק ונ''מ אי פשטה ידה וקבלה קידושין מאחר. וכבר נתקשה בזה המחבר בית יהודא ע''ש. וצ''ל לפי תירץ תוס' דמודה שמואל מכח חזקת פנויה. א''כ ה''נ אמרינן איפכא דחזקת פנויה שלה מרע הסברא מדהיא השתא בוגרת וכו' וא''כ אפילו לרב הוי ספק גט. וא''ל א''כ דהחזקה מרע הסברא א''כ לא יהא צריכה גט כלל כמו בקדשה אביה לחוד כסברת תוס'. י''ל דאי' בקדושין דף מ''ד ע''ב דס''ל רב ושמואל קטנה או נערה שנתקדשה שלא לדעת אביה צריכה גט מספק א''כ לכ''ע צריכה גט מספק ולפי מ''ש לעיל סי' ל''ו סעי' י''א מי שקיבל קדושין לבתו בוגרת כו' שצריכה גט מספק דשמא נתרצית לקדושי אביה ע''ש לא מקשה תוס' מידי דלכ''ע צריכה גט. א''כ נשמע מהדין בין שקדשה אביה לחוד או קדשה היא לבדה הוי ס''ק וצריכה גט דשמא נתרצית אביה או נתרצית היא וק''ל. אבל בקידש אביה לחוד והיא מכחשתו דאז אנו רואין דהיא לא נתרצית בקדושי אביה אז לא צריכה גט וכ''כ ב''ח ח''מ עיין שם: (ד) מכחישתו. ז''ד הרא''ש ואף דהיא מודה ואומרת בברור שלא היתה בוגרת בשעה שקדשה אביה אמרי' לאו כל כמינה דאסרה נפשה אבעלה. ומיהו אפשר לפרש דאינה מכחישתו היינו שגם היא אינה טוענת ברי ח''מ. ואני אומר דמשמע מגמרא זו דאפי' טוענת ברי לא מהני דאל''כ לאוקמי הני תנאי כרב ומה דתנו חוששין לקדושי שניהם איירי שהיא טוענת ברי שלא היתה בוגרת ולמה אוקמי כולו כשמואל ע''ש דף ע''ט ע''ב ודו''ק: (ה) מכחישתו וכו'. זהו דעת הרמ''ה. עיין בב''י שלפי פירוש שלו בדברי הרמ''א קשה להולמו הגמרא שם דאוקמי שם כולו כשמואל ומכחישתו מודה שמואל. גם קשה דה''ל לאוקמי כרב דלדברי הרמ''ה רב מודה באין מכחישתו. אבל לפי מה שפירש הב''ח דברי הרמ''ה מיושב הכל ע''ש ודו''ק. ועיין הרש''ך ח''א דף ע''ט ע''ב. והרח''ש בתשובה סי' מ''א. ומקור ברוך סי' ל''ו:


ו אִם בְּתוֹךְ הַשִּׁשָּׁה חֳדָשִׁים שֶׁל נַעֲרוּת קִדְּשָׁהּ אָבִיהָ שֶׁלֹּא לְדַעְתָּהּ, וְהִיא קִדְּשָׁה עַצְמָהּ שֶׁלֹּא לְדַעַת אָבִיהָ, וְנִמְצְאוּ לָהּ סִימָנִים, הָוֵי סָפֵק וּצְרִיכָה גֵּט (ו) מִשְּׁנֵיהֶם:
 באר היטב  (ו) משניהם. וה''ה אם קדשה אביה לבדו או היא נתקדשה לבדה הוי ס''ק ח''מ וב''ש כתב דאם היא נתקדשה לבדה לא חיישינן כלל ע''ש. ומשמע תוך ו''ח אין חילוק בין אם היא מכחישתו בין אם אין מכחישחו לעולם חיישינן לחומרא וצריכה שני גיטין. דאל''כ לא מקשה הגמ' מידי אלימא בתוך ששה בהא לימא רב וכו' השתא הא דבגרה דילמא איירי במכחישתו אלא ודאי תוך ששה אין חילוק. כתב הח''מ אם נתקדשה לאחר ו' ע''י אביה ונמצאו לה אחר הקדושין זמן רב סימני בוגרת ודאי בשעת הקדושין היתה בוגרת אפילו אם הבדיקה היתה זמן רב אחר קדושי אביה כיון שהקדושין היו לאחר ו' ואפשר לאחר ו' אפילו אין לה סימני בוגרת אמרינן דהיא בוגרת ולא נאמרו סימני בוגרת אלא לעשות אותה בוגרת תוך ו'. וכל זה לדעת המפרשים דסימני נערות לחוד וסימני בוגרת לחוד. ואם הביא' סימני בוגרת תוך ו''ח הוי בוגרת. אבל הרמב''ם בפ''ב מה''א לא הזכיר שום סימן בבגרות ומשמע לדעתו אינה בוגרת לעולם קודם ו''ח. ועיין ברמב''ם פ''ג מה''א דין י''ד. ובמגיד משנה שם עכ''ל. הנה מ''ש הח''מ אם נמצאו לה אחר הקדושין סימני בוגרת אמרינן בעת הקדושין היתה בוגרת. היינו דוקא אם ידוע דהיה לה סימני נערות כשהיתה יב''ש ולאחר ו' נתקדשה ע''י אביה ואחר זמן רב נמצא לה סימני בוגרת אמרינן בעת הקדושין ג''כ היתה בוגרת כ''ה ברשב''ץ שהביא הב''י ונשמע מדבריו כשנראה בה סימני נערות ג' או ד' חדשים אחר יב''ש אמרי' מסתמ' היה בה אותם סימנים כשהיתה יב''ש וכשמלא לה ו''ח אחר יב''ש הרי היא בוגרת ודאי אע''ג שלא עבר רק ב''ח אחר ראיות הסימנים אבל כשלא היה נראה בה סימני נערות אפילו היתה בעת הקדושין יב''ש ו''ח ועכשיו נראה בה סימני בוגרת חיישינן שמא השתא בגרה עיין ב''ש. ואני תמה על הרשב''ץ דמסוגיא דפרק יו''ד יוחסין נראה הפך דבריו דגרסינן התם דף ע''ט ע''א אלא לאחר ו' בהא נימא שמואל וכו' הרי מבואר שכל שנבדקה אחר זמן נערותיה אפי' לשמואל ודאי בוגרת וכ''ש לרב והרשב''ץ כתב שצריך שיעידו שראו לה קודם הקדושין ביותר מו''ח סימני נערות הפך מ''ש בגמרא. ועוד שכתב ואע''ג דהשתא חזינן לה בוגרת אמרינן השתא היא דבגרה כדאי' בפרק עשרה יוחסין. ונסתייע מפרק עשרה יוחסין והוא הפך דבריו. עיין הראנ''ח ח''א סי' ח'. וכנה''ג דף ס''ו ע''ב. כתב הב''ש ומ''ש הרמב''ם מתחלת יום תשלום הו''ח תקרא בוגרת קשה ליישב הסוגיא פלוגתא דרב ושמואל ביום שנשלם הו''ח ע''ש. יש ליישב דהרמב''ם כ''כ לפי מה דקי''ל כרב. ועוד תוס' שם ע''ב הביא בשם ר''י דרגילות הן לבא בבקר ע''ש בד''ה מי איכא למימר וכו':


ז כְּשֵׁם שֶׁיָּכוֹל הָאָב לְקַדְּשָׁהּ בְּעַצְמוֹ, כָּךְ יָכוֹל לְקַדְּשָׁהּ עַל יְדֵי שְׁלוּחוֹ, אוֹ עַל יְדֵי עַצְמָהּ, שֶׁיֹּאמַר לָהּ: ''צְאִי וְקַבְּלִי קִדּוּשַׁיִךְ''. הגה: וְצָרִיךְ לוֹמַר לָהּ כֵּן בִּפְנֵי עֵדִים, דַּהֲרֵי שְׁלִיחַ קַבָּלָה צָרִיךְ עֵדִים (פִּסְקֵי מהרא''י סִימָן נ'), כְּמוֹ שֶׁנִּתְבָּאֵר לְעֵיל סִימָן ל''ה סָעִיף ג'. וְאִם גָּלוּי לַכֹּל שֶׁמְּכִינָהּ לְחֻפָּה וּלְקַבֵּל קִדּוּשֶׁיהָ, כְּאוֹמֵר לָהּ בִּפְנֵי עֵדִים דָּמֵי (רִיבָ''שׁ סִימָן תע''ט). וְאֵין חִלּוּק בֵּין נַעֲרָה לִקְטַנָּה (הָרַ''ן פֶּרֶק קַמָּא דְּקִדּוּשִׁין), וְכֵן עִקָּר. אֲבָל יֵשׁ חוֹלְקִים וְאוֹמְרִים דְּאֵין בַּת קְטַנָּה יְכוֹלָה לְקַבֵּל קִדּוּשֶׁיהָ, אֶלָּא הָאָב בְּעַצְמוֹ צָרִיךְ לְקַבְּלָם (הָרִי''ף וְהַמָּרְדְּכַי בְּשֵׁם הָרא''ם). וּכְדֵי לְהוֹצִיא נַפְשׁוֹ (ז) מִפְּלֻגְתָּא, יַחֲזִיק הָאָב יַד הַקְּטַנָּה בְּשָׁעָה שֶׁמְּקַבֶּלֶת הַקִּדּוּשִׁין, אוֹ יַעֲמֹד אֶצְלָהּ כְּשֶׁתְּקַבְּלָן, דְּהָוֵי כְּאִלּוּ קִבְּלָן בְּעַצְמוֹ (כָּל בּוֹ וּבִתְרוּמַת הַדֶּשֶׁן סִימָן רי''ג). וְהָכִי עָדִיף טְפֵי מִשֶּׁיְּקַבְּלוֹ בְּעַצְמוֹ, דַּהֲרֵי יֵשׁ אוֹמְרִים דְּאָסוּר לְקַדֵּשׁ (ח) בִּתּוֹ קְטַנָּה (שָׁם בִּתְרוּמַת הַדֶּשֶׁן), כְּמוֹ שֶׁיִּתְבָּאֵר בְּסָמוּךְ. וּכְשֶׁמְּקַדֵּשׁ הַקְּטַנָּה אוֹמֵר לָהּ ''הֲרֵי אַתְּ (ט) מְקֻדֶּשֶׁת לִי'' (הָרַ''ן פֶּרֶק קַמָּא דְּקִדּוּשִׁין). וְאִם אָמַר: ''בִּתְּךְ מְקֻדֶּשֶׁת לִי'', הָוֵי קִדּוּשִׁין, דַּהֲרֵי הִיא בִּמְקוֹם אָבִיהָ עוֹמֶדֶת, אַף עַל גַּב שֶׁנּוֹתֵן לָהּ הַקִּדּוּשִׁין (רִיבָ''שׁ סִימָן תע''ט). וְאִם מְקַדְּשָׁהּ בִּשְׁטָר, כּוֹתֵב בַּשְּׁטָר: ''בִּתְּךְ מְקֻדֶּשֶׁת לִי'', וּבְשָׁעָה שֶׁנּוֹתֵן לָהּ אוֹמֵר לָהּ: ''הֲרֵי אַתְּ מְקֻדֶּשֶׁת לִי'' (שָׁם בְּהָרַ''ן). וְאִם שִׁנָּה בִּדְבָרִים אֵלּוּ, אֲפִלּוּ הָכִי הָוְיָא מְקֻדֶּשֶׁת (שָׁם). וּכְשֶׁשּׁוֹלְחִים הַבָּנוֹת הַקְּטַנּוֹת לְמָקוֹם אַחֵר, וְאֵין הָאָב אֶצְלָן כְּשֶׁמְּקַבְּלִין לְקִדּוּשֵׁיהֶן, הוֹאִיל וֶהֱכִינָהּ לְהַכְנִיסָהּ לְחֻפָּה וּלְקִידוּשִׁין הָוֵי כְּאִלּוּ מַחֲזִיק בְּיָדָהּ בִּשְׁעַת קַבָּלָה דָּמְיָא (פִּסְקֵי מהרא''י סִימָן ל''ג):
 באר היטב  (ז) מפלוגתא. ואם אומר למקדש תן לבתי קדושי כסף ותתקדש לך אז לכ''ע יכולה לקבל הקדושין אפילו אם אביה אינו שם דהוי כאומר תן לפלוני ב''ש: (ח) בתו. אבל כשהיא עצמה מקבלת אין מחויב האב למחות אם היא חפיצה עיין ח''מ: (ט) מקודשת לי וכו'. ובכל זה אין חילוק בין אם האב עומד אצלה ובין אם אינו עומד אצלה ב''ש דלא כח''מ ועיין מ''ש הב''ש וכשהוא מקבל קידושין בשביל בתו. אז אם היא קטנה או נערה צריך לומר לו בתך מקודשת לי ולא הרי את. דהא הוא לאו שליח ואם היא בוגרת והוא שלוחה. אז בכסף מהני בין אם יאמר את מקודשת כמדבר עם המשלח כמו דמהני אם יאמר לקטנה כשהוא מקבל הקדושין בתך מקודשת לי. ובין אם יאמר הרי בתך מקודשת לי. ואם מקדש בשטר והאב מקבל השטר. אז בבוגרת צריך לכתוב דוקא את מקודשת דמדבר עמה כמו בגט. ואם כותב בתך לא מהני. ובקטנה צריך לכתוב דוקא בתך ולא את. ובכל אלו יש קפידא כמ''ש הר''ן ב''ש ע''ש:


ח מִצְוָה שֶׁלֹּא יְקַדֵּשׁ (י) בִּתּוֹ כְּשֶׁהִיא קְטַנָּה, עַד שֶׁתַּגְדִּיל וְתֹאמַר: בִּפְלוֹנִי אֲנִי רוֹצָה. הגה: וְיֵשׁ אוֹמְרִים דְּנוֹהֲגִין בַּזְּמַן הַזֶּה לְקַדֵּשׁ בְּנוֹתֵינוּ הַקְּטַנּוֹת, מִשּׁוּם שֶׁאָנוּ בַּגָּלוּת וְאֵין לָנוּ תָּמִיד סִפּוּק כְּדֵי צָרְכֵי נְדוּנְיָא; גַּם אָנוּ מְתֵי מְעַט, וְאֵין מוֹצְאִין תָּמִיד זִוּוּג הָגוּן (תּוֹסָפוֹת רֵישׁ הָאִישׁ מְקַדֵּשׁ). וְכֵן נוֹהֲגִין:
 באר היטב  (י) בתו. והא דאיתא בסנהדרין והבאתי לעיל סי' א' דקודם פירקן מצוה להשיאן. כתב ב''ח ופרישה היינו קטנה שיש לה דעת לומר בפלוני אני רוצה. ומ''ש כאן עד שתגדיל ותאמר וכו' היינו אורחא דמילתא מסתמא בקטנות לא שכיח שתאמר בפלוני אני רוצה. ומ''ש מצוה ובש''ס איתא אסור עיין ח''מ וב''ש:


ט הָאָב שֶׁנָּתַן רְשׁוּת לִשְׁלוּחוֹ לְקַדֵּשׁ בִּתּוֹ, וְהָלַךְ הוּא וְקִדְּשָׁהּ לְאַחֵר, וּשְׁלוּחוֹ קִדְּשָׁהּ לְאַחֵר, אֵיזֶה מֵהֶם שֶׁקָּדַם הֲווּ קִדּוּשִׁין. וְאִם אֵינוֹ יָדוּעַ אֵיזֶה קוֹדֵם, אֲסוּרָה לִשְׁנֵיהֶם וּצְרִיכָה גֵּט (יא) מִשְּׁנֵיהֶם:
 באר היטב  (יא) משניהם. או א' יגרש וא' כונס:


י אִי שַׁוֵּי שָׁלִיחַ אַחֲרִינָא, וְלָא בַּטְּלֵהּ לְשָׁלִיחַ רִאשׁוֹן בְּפֵרוּשׁ, וַאֲזַל כָּל חַד מִנַּיְהוּ וְקִדֵּשׁ, בָּעֲיָא גֵּט (יב) מִתַּרְוַיְהוּ:
 באר היטב  (יב) מתרווייהו. דמספקא לן אם ביטל שליח קמא ובתרא עיקר או לא ביטל כ''כ הטור בשם הרמ''ה. וקשה בסי' קמ''א סעי' מ''ד פסק בשליחות הגט אם שווי' כמה שלוחים לא בטלה שליח ע''ש. ונראה דקדושין לא דמי לגירושין דבשלמא בגירושין הפועל אחד כלומר לקבל הגט מבעלה או ליתן הגט לאשתו ממילא כוונת המשלח הוא שיעשה המעשה ע''י מי שיקדים לעשותו. אבל גבי קידושין שהפועל אינו א' דאפשר שזה יקבל קדושין מראובן וזה משמעון וזה אי אפשר מש''ה אמרינן ביטל הב' את הא'. ולפ''ז אם ראובן עשה שליח לקדש לו אשה ידוע ואח''כ עשה שליח אחר לקדש האשה ההיא ג''כ כל שקדם וקידש הרי היא א''א מאותו שעה ואם קדשה אחר אין קדושין תופסין בה וכן הדין באשה שעשתה ב' שלוחים זא''ז לקבל קדושיה מאיש ידוע ועיין ח''מ וב''ש:


יא קְטַנָּה אוֹ (יג) נַעֲרָה שֶׁקִּדְּשָׁה עַצְמָהּ בְּלֹא דַּעַת אָבִיהָ, אוֹ (יד) נִשֵּׂאת, אֵינוֹ כְּלוּם. וַאֲפִלּוּ מֵאוּן אֵינָהּ צְרִיכָה. וַאֲפִלּוּ שִׁדְּכָהּ (טו) אָבִיהָ תְּחִלָּה. וַאֲפִלּוּ נִתְרַצָּה הָאָב בְּפֵרוּשׁ אַחַר הַקִּדּוּשִׁין. וְיֵשׁ אוֹמְרִים שֶׁאִם נִתְרַצָּה הָאָב כְּשֶׁשָּׁמַע, הֲווּ קִדּוּשִׁין מִשְּׁעַת שְׁמִיעָה, אֲפִלּוּ אִם לֹא שִׁדֵּךְ; וַאֲפִלּוּ אִם לֹא נִתְרַצָּה מִיָּד כְּשֶׁשָּׁמַע, אֶלָּא שָׁתַק וְלֹא מִחָה וְאַחַר כָּךְ נִתְרַצָּה, הוֹכִיחַ סוֹפוֹ עַל תְּחִלָּתוֹ וְהֲווּ קִדּוּשִׁין מִשְּׁעַת שְׁמִיעָה, אֲפִלּוּ נִתְאַכְּלוּ הַמָּעוֹת קֹדֶם שְׁמִיעָה. הגה: וְיֵשׁ אוֹמְרִים דְּאִם נִתְאַכְּלוּ הַמָּעוֹת קֹדֶם, לָא הָוֵי קִדּוּשִׁין (מָרְדְּכַי פֶּרֶק הָאִישׁ מְקַדֵּשׁ בְּשֵׁם רַשְׁבַּ''ם וְראבי''ה וְרַאֲבַ''ן). בַּמֶּה דְבָרִים אֲמוּרִים, כְּשֶׁלֹּא מִחֲתָה (טז) הִיא אוֹ אָבִיהָ קֹדֶם שֶׁנִּתְרַצָּה, אֲבָל אִם מִחֲתָה הִיא אוֹ אָבִיהָ קֹדֶם שֶׁנִּתְרַצָּה, לָא הֲווּ קִדּוּשִׁין אֲפִלּוּ נִתְרַצָּה הָאָב אַחַר כָּךְ. הגה: וְיֵשׁ אוֹמְרִים דְּאִם שָׁמַע הָאָב וְשָׁתַק וְלֹא (יז) מִחָה מִיָּד, הָוֵי כְּאִלּוּ נִתְרַצָּה (שָׁם). וְאִם לֹא שָׁמַע הָאָב, אוֹ שֶׁהָלַךְ לִמְדִינַת הַיָּם וְנִתְגַּדְּלָה הַבַּת וְשָׁתְקָה וְלֹא מִחֲתָה, גָּדְלוּ הַקִּדּוּשִׁין עִמָּהּ וּצְרִיכָה גֵּט (רִיבָ''שׁ סִימָן תע''ט). וְיֵשׁ אוֹמְרִים דְּבָעִינָן שֶׁבָּעַל אַחַר שֶׁנִּתְגַּדְּלָה (הָרַשְׁבָּ''א סִימָן אֶלֶף רי''ט). וְיֵשׁ לְהַחֲמִיר כַּסְּבָרָא הָרִאשׁוֹנָה:
 באר היטב  (יג) נערה. עיין תוס' קדושין דף מ''ד ע''ב ד''ה קטנה שנתקדשה ובהרא''ש: (יד) או נשאת. כ''כ הרא''ש ע''ש ה''ג. קטנה שקדשה עצמה או השיאה עצמה בחיי אביה אין קדושיה קדושין ואין נשואיה נשואין ע''ש. א''כ ה''נ שקדשה עצמה בלא דעת אביה. או נשאת ג''כ. דהקדושין והנשואין תרווייהו הוי שלא לדעת אביה אפ''ה אינו כלום דלא חיישינן שמא נתרצה האב. אבל באמת צ''ע לדינא. דהא דפסקינן כעולא ולא חיישינן לדרב ושמואל היינו בנתקדשה לחוד אבל בנתקדשה ונשאת מבואר בהדיא בגמרא דף מ''ה ע''ב דפליגי בזה רב הונא ור''י וכו' ואסיק רבא דטעמא דרב הונא הואיל ונעשו בה מעשה יתומה בחיי האב ע''ש ברש''י דכתב דכולי האי לא שתק ובודאי נתרצה. וכ''כ בתשובת הרשב''א סי' אלף רי''ט דלא נדחו הא דרב ושמואל אלא בנתקדשה לבד. אבל בנתקדשה שלא לדעת אביה וניסת שלא לדעת אביה ודאי חיישינן שמא נתרצה האב וצריכה גט ומיאון אפילו לא שדכה האב ע''ש. והב''ח כתב נ''ל להביא ראיה דאפילו השיאה ג''כ אינו כלום דפרכינן אדעולא מדתנן וכולם אם מתו או מיאנו וכו' דקדשה מאן אלימא דקדשה אביה במיאון סגי לה גט מעלי' בעיא. אלא לאו דקדשה איהי אנפשה וקתני בעי מיאון. ולא קא משני דמתני' איירי בדנשאת הלכך חיישינן שמא נתרצה ודעולא בנתקדשה ולא נשאת אלא ודאי אין חילוק עכ''ל ולא דק לפי מה שפירש תוס' שם ד''ה אלא דקדשה נפשה כו' גט ומיאון בעי וכו' ע''ש א''כ ה''נ אי איירי בנשאת ג''כ שלא לדעת אביה אז צריכה גט ומיאון כסברת הרשב''א וא''כ קשה נמי גט ומיאון בעי כסברת התוס'. ותמה אנכי שהב''ח בעצמו כתב וז''ל דמתני' בדנשאת הלכך חיישינן שמא נתרצה האב ובעי גט ומיאון ע''ש והאיך נעלם מעיניו דברי תוס' אלו. ועוד לדבריו קשה נמי למרדכי דפי' הא דעול' ורב ושמואל איירי דוקא דאיתיה לאב בעיר אבל ליתיה לאב חיישינן שמא יתרצ' האב עיין בב''י א''כ קשה נמי מאי מקשה אדעולא דילמא מתני' איירי בדליתי' לאב. אלא ודאי דאז בעי גט ומיאון א''כ הדרא סברת התוס' לדוכתי' ודו''ק. ואין להביא ראיה מאידך מקשן שהקשה אין מוכרה לקרובים וכו' האי אלמנה היכי דמי וכו' דילמא איירי בנתקדשה ונשאת שלא לדעת אביה אלא ודאי אין חילוק. עיין תוס' שם ד''ה אלא לאו דקדשה איהי נפשה אלמנה וכו' שכתב בדשידך הוי כמו שקידשה אביה ע''ש א''כ ה''נ י''ל בנתקדשה ונשאת שלא לדעת אביה דהוי כמו שקידשה אביה ודו''ק ועיין דף מ''ו ע''א ברש''י ד''ה הואיל ונעשה בה מעשה יתומה בחיי אב וכו'. ועיין מהרש''א מ''ש בשם ת''י. ולפי דברי המרדכי הנ''ל קשה מאי מקשה האי אלמנה היכי דמי וכו' דילמא איירי דליתא לאב ועיין כנה''ג דף ס''ז ע''א ועיין ב''ש: (טו) אביה. הקשה הב''ח הא כיון דשדכה גילה דעתו שהי' חפץ לקדשה לו ומבואר בסמוך סעי' י''ב דחוששין שמא נתרצה ע''ש. וח''מ וב''ש מתרצים: (טז) היא וכו'. ולדעת התוס' אפילו אחר ריצוי האב יכולה היא לעכב מאחר דמעיקרא לא קידש האב בעצמו עיין ב''י וב''ש: (יז) מיחה וכו'. כ''כ המרדכי. ונראה דכל הפוסקים חולקים ע''ז כמ''ש בתוס' ד''ה בין היא וכו' דף מ''ו ע''א דסוגיא איירי בשמע ושתק וע''ז קאי המסקנא דלא קי''ל כרב ושמואל. ואפשר ראיה זו יוכל לדחות דנוכל לתרץ קושית התוס' שתירץ כמו שתירץ מהרש''א ע''ש. אבל זה קשה לדבריו דמודה עולא ורבינא בזה דאם שמע האב ושתק וכו' א''כ במאי איירי הפלוגת' רב ושמואל ועולא ורבינא דאמר לא ס''ל להא דרב ושמואל ע''כ בלא שמע האב א''כ לפ''ז לא אזלי שם הגמר' שפיר עיין ודו''ק. ועיין ב''ש. נאמן האב לומר שלא שמע. וכן ע''א נאמן להעיד שלא שמע האב הראנ''ח ח''א סי' א':


יב קְטַנָּה שֶׁקִּדְּשָׁה עַצְמָהּ לְמִי שֶׁגִּלָּה הָאָב דַּעְתּוֹ שֶׁהָיָה חָפֵץ לְקַדְּשָׁהּ, חַיְשִׁינָן שֶׁמָּא (יח) נִתְרַצָּה:
 באר היטב  (יח) נתרצה. עיין ב''ח ח''מ בה''י ב''ש. קדשה עצמה שלא לדעת אביה למי שגילה האב שהיה רוצה לקדשה וכששמע אביה שתק ולא אמר כלום ואחר יום נתרצה אביה. והיא אחר יום מחתה בקדושין אפשר להקל מטעם ס''ס מקור ברוך סימן י''ו:


יג נִתְקַדְּשָׁה לְדַעַת אָבִיהָ, וְנִשֵּׂאת שֶׁלֹּא לְדַעְתּוֹ, בֵּין שֶׁאָבִיהָ כָּאן בֵּין שֶׁהָלַךְ לִמְדִינַת הַיָּם, אֵינָם נִשּׂוּאִין. וְאִם מֵתָה, אֵינוֹ יוֹרְשָׁהּ וְאֵינוֹ מִטַּמֵּא (יט) לָהּ. וְיֵשׁ אוֹמְרִים דְּהוּא הַדִּין אִם מֵת הָאָב קֹדֶם (כ) שֶׁנִּשֵּׂאת, וְנִשֵּׂאת (כֵּן מַשְׁמַע בַּמָּרְדְּכַי פֶּרֶק ב' דְּקִדּוּשִׁין בְּשֵׁם מִקְצָת רַבּוֹתֵינוּ):
 באר היטב  (יט) לה. וה''ה דאין לה כתובה מן הנשואין מיני' ואין חייב בקבורתה ב''ח בשם הריטב''א ועיין בה''י מ''ש על הב''ח: (כ) שנשאת כו'. ומסקנת המרדכי דהוי קדושין מעלייתא מאחר דאב מת ואין חשש שמא ימחה ב''ש:


יד קְטַנָּה שֶׁהָלַךְ אָבִיהָ לִמְדִינַת הַיָּם, וְהִשִּׂיאוּהָ אָחֶיהָ (כא) וְאִמָּהּ, הֲווּ קִדּוּשִׁין וּצְרִיכָה מֵאוּן. וְכִי אָתֵי אָבִיהָ לָא בָּעֲיָא קִדּוּשִׁין (כב) אֲחֵרִים. וְיֵשׁ אוֹמְרִים שֶׁאֵינָן קִדּוּשִׁין, וַאֲפִלּוּ מֵאוּן אֵינָהּ צְרִיכָה. וּמִכָּל מָקוֹם אֵין לְאָסְרָהּ עָלָיו מִשּׁוּם דְּתֵחָשֵׁב (כג) כִּפְנוּיָה וְעוֹמֶדֶת אֶצְלוֹ בִּזְנוּת, כֵּיוָן שֶׁדֶּרֶךְ קִידוּשִׁין וְנִשּׂוּאִין הִיא אֶצְלוֹ. הגה: וַאֲפִלּוּ בָּא הָאָב וּמִחָה, אֵין לְאָסְרָהּ עָלָיו וְאֵין בִּיאָתוֹ בִּיאַת זְנוּת, וְיָכוֹל לְעַכְּבָהּ אֶצְלוֹ עַד שֶׁתַּגְדִּיל (כד) וְיִגָּמְרוּ קִדּוּשֶׁיהָ, אֶלָּא שֶׁאִם קִדְּשָׁהּ הָאָב לְאַחֵר קֹדֶם שֶׁתַּגְדִּיל, צְרִיכָה גֵּט (כה) מִתַּרְוַיְהוּ (רִיבָ''שׁ סִימָן קצ''ג, וְשָׁם כָּתוּב דִּצְרִיכָה גֵּט מֵהַשֵּׁנִי, וְהָרַב פָּסַק דִּצְרִיכָה מִתַּרְוַיְהוּ) וְיֵשׁ לְהַחֲמִיר כַּסְּבָרָא הָרִאשׁוֹנָה. וְיֵשׁ מַחֲמִירִים עוֹד לוֹמַר דְּכָל שֶׁאָבִיהָ בִּמְדִינַת הַיָּם, אֲפִלּוּ קִדְּשָׁה קְטַנָּה עַצְמָהּ חַיְשִׁינָן שֶׁמָּא אִם שָׁמַע הָאָב הָוֵי מִתְרַצֶּה, וְהָוֵי סָפֵק מְקֻדֶּשֶׁת (מָרְדְּכַי פֶּרֶק הָאִישׁ מְקַדֵּשׁ) מַעֲשֶׂה בְּאֶחָד שֶׁגִּירַשׁ אִשְׁתּוֹ, וּפָסַק עִמָּהּ שֶׁהִיא תְּטַפֵּל בִּבְנוֹתָיו לְזוּנָן וּלְהַגְדִּילָן וּלְהַשִּׂיאָן, וְכֵן עָשְׂתָה, וּבָא הָאָב וּמִחָה בְּנִשּׂוּאֵי בְּנוֹתָיו הַקְּטַנּוֹת, וּפָסְקוּ דְּאִם צִוָּה לְהַשִּׂיאָן וּלְהַגְדִּילָן, מַה שֶּׁעָשְׂתָה עָשׂוּי וְאֵינוֹ יָכוֹל לִמְחוֹת, וּבִלְבַד שֶׁצִּוָּה כֵּן לִפְנֵי עֵדִים, כִּי שְׁלִיחַ קַבָּלָה צָרִיךְ עֵדִים, כְּמוֹ שֶׁנִּתְבָּאֵר לְעֵיל סִימָן ל''ה סָעִיף ג'. אֲבָל אִם אָמַר שֶׁיְּהֵא כֹּחַ בְּיָדָהּ לְהַשִּׂיאָן כְּשֶׁיִּגְדְּלוּ, וְהִיא הִשִּׂיאָן בְּקַטְנוּתָן, אֵין בְּמַעֲשֶׂיהָ כְּלוּם וְיוּכַל לִמְחוֹת, דַּהֲרֵי שִׁנְּתָה מִמַּה שֶּׁצִּוָּה לָהּ (רִיבָ''שׁ סִימָן קצ''ג):
 באר היטב  (כא) ואמה. ל''ד אחיה ואמה אלא אפילו אחרים מהר''י ווייל סי' קי''ב. ח''ה סי' א''ח: (כב) אחרים. אפילו אם בא האב כשהיא עדיין בקטנותה א''צ קדושין אחרים ב''ש: (כג) כפנויה וכו'. ותוס' כתבו דאסורה לזה שמא יקדש אביה לאחר וכ''פ הר''ן וריב''ש. מיהו אם ידע אביה דהיא מקודשת לא חיישינן שמא יקדש אותה דלא יכשל אותה והא דכתב בסי' א' קודם י''ג לא ישא דהוי כזנות כתב בט''ז שם איירי דאביה כאן. וכאן דאין אביה כאן תקנו חז''ל נשואין דלא תהוי הפקר ב''ש. כתב מהר''ש מכאן דקטנה שנשאת באונס שלא מדעת אביה דאין הבעילות בעילות זנות כיון דדרך קדושין ונישואין היא אצלו וכ''כ הרדב''ז ח''א סי' נ''ז. אבל מהר''י בי רב כתב דוקא בשנישאת שלא בפני אביה אבל אם נשאת בפני אביה ובעל כרחו הוי בעילת זנות עיין כנה''ג דף ס''ז ע''ב: (כד) ויגמרו. היינו בבעל אחר שתגדיל ב''ש ע''ש: (כה) מתרווייהו. תמו' למה צריכה גט מראשון כיון דאב כבר קדשה לאחר ח''מ ב''ש:


טו הַמְקַדֵּשׁ בִּתּוֹ, סְתָם, אוֹ שֶׁאָמַר לוֹ: אַחַת מִבְּנוֹתֶיךָ מְקֻדֶּשֶׁת לִי, אֵין הַבּוֹגֶרֶת בִּכְלָל, אֲפִלּוּ נָתְנָה לוֹ רְשׁוּת לְקַבֵּל קִדּוּשֶׁיהָ וְשֶׁיִּהְיֶה הַכֶּסֶף שֶׁלּוֹ. וְדַוְקָא דְּשַׁוִּיתֵהּ שָׁלִיחַ לְקַבֵּל קִדּוּשִׁין, סְתָם, וְלֹא אָמְרָה: מִפְּלוֹנִי, אֲבָל אָמְרָה: מִפְּלוֹנִי, גַּם הִיא סָפֵק מְקֻדֶּשֶׁת, וּשְׁאָר הַבּוֹגְרוֹת אֵינָן בִּכְלָל: 

טז מִי שֶׁיֵּשׁ לוֹ שְׁתֵּי בָּנוֹת, אֲפִלּוּ שְׁתֵּיהֶם קְטַנּוֹת, וְשִׁדֵּךְ אַחַת מֵהֶן לְאֶחָד, וְאַחַר זְמַן קִבֵּל מִמֶּנּוּ קִדּוּשִׁין וְאָמַר, סְתָם: ''בִּתְּךָ מְקֻדֶּשֶׁת לִי'', אֲפִלּוּ הָיוּ עֲסוּקִים בָּהּ, שְׁתֵּיהֶן אֲסוּרוֹת לוֹ וּצְרִיכוֹת גֵּט מִמֶּנּוּ. הגה: וַאֲפִלּוּ חָזַר תּוֹךְ כְּדֵי דִּבּוּר וּפֵרַשׁ: ''בִּתְּךְ פְּלוֹנִית'', אֵינוֹ מוֹעִיל (מָרְדְּכַי רֵישׁ קִדּוּשִׁין בְּשֵׁם ראבי''ה). וְכָל כִּי הַאי גַּוְנָא דַּהֲווּ קִדּוּשִׁין שֶׁלֹּא נִמְסְרוּ לְבִיאָה, כּוֹפִין אֹתוֹ לְגָרֵשׁ (רַשְׁבָּ''א רל''ו). הַמְקַדֵּשׁ אֶת בִּתּוֹ, סְתָם, אֵין הַבּוֹגֶרֶת בִּכְלָל: 

יז מִי שֶׁיֵּשׁ לוֹ שְׁתֵּי כִּתֵּי בָּנוֹת מִשְּׁתֵּי נָשִׁים, וְכֻלָּן בִּרְשׁוּת שֶׁלוֹ לְקַדְּשָׁן, וְאָמַר לַמְקַדֵּשׁ בִּשְׁעַת הַקִּדּוּשִׁין: קִדַּשְׁתִּי לְךָ אֶת בִּתִּי הַגְּדוֹלָה, וְאֵינִי יוֹדֵעַ אִם גְּדוֹלָה שֶׁבַּגְּדוֹלוֹת אוֹ גְּדוֹלָה שֶׁבַּקְּטַנּוֹת, אִם קְטַנָּה שֶׁבַּגְּדוֹלוֹת שֶׁהִיא גְּדוֹלָה מִן הַגְּדוֹלָה שֶׁבַּקְּטַנּוֹת, כֻּלָּן מֻתָּרוֹת חוּץ מִן הַגְּדוֹלָה שֶׁבַּגְּדוֹלוֹת: 

יח וְכֵן אִם אָמַר לוֹ: קִדַּשְׁתִּי אֶת בִּתִּי הַקְּטַנָּה, וְאֵינִי יוֹדֵעַ אִם קְטַנָּה שֶׁבַּקְּטַנּוֹת אִם קְטַנָּה שֶׁבַּגְּדוֹלוֹת, אִם גְּדוֹלָה שֶׁבַּקְּטַנּוֹת שֶׁהִיא קְטַנָּה מִן הַקְּטַנָּה שֶׁבַּגְּדוֹלוֹת, כֻּלָּן מֻתָּרוֹת חוּץ מִן הַקְּטַנָּה שֶׁבַּקְּטַנּוֹת: 

יט מִי שֶׁיֵּשׁ לוֹ חֲמִשָּׁה בָּנִים וְעָשׂוּ כֻּלָּם אֶת אֲבִיהֶם שָׁלִיחַ לְקַדֵּשׁ לָהֶם, וְאָמַר אֲבִי הַבָּנִים לְמִי שֶׁיֵּשׁ לוֹ חָמֵשׁ בָּנוֹת: אַחַת מִבְּנוֹתֶיךָ מְקֻדֶּשֶׁת לְאֶחָד מִבָּנַי, וְקִבֵּל הָאָב הַקִּדּוּשִׁין, כָּל אַחַת צְרִיכָה גֵּט מִכָּל הָאַחִים. מֵת אֶחָד מֵהֶם, כָּל אַחַת צְרִיכָה אַרְבָּעָה גִּטִּין וַחֲלִיצָה מֵאֶחָד מֵהֶם: 

כ הָאָב שֶׁאָמַר: קִדַּשְׁתִּי אֶת בִּתִּי וְאֵינִי יוֹדֵעַ לְמִי, אֲסוּרָה לְכָל הָעוֹלָם עַד שֶׁיֹּאמַר: נוֹדַע לִי לְמִי קִדַּשְׁתִּי. אֲפִלּוּ לֹא נוֹדַע לוֹ עַד שֶׁבָּגְרָה. וְיֵשׁ אוֹמְרִים דְּאִם הֶחָתָן עָמַד לְפָנָיו תְּחִילָה וְלֹא הִכִּירוֹ, וְאַחַר כָּךְ אָמַר שֶׁמַּכִּירוֹ, אֵינוֹ נֶאֱמָן (בֵּית יוֹסֵף בְּשֵׁם הַתּוֹסָפוֹת): 

כא בָּא אֶחָד וְאָמַר בִּפְנֵי הָאָב (הָרַ''ן וְרַבֵּינוּ יְרוּחָם): אֲנִי קִדַּשְׁתִּיהָ, נֶאֱמָן, וּמֻתֶּרֶת לוֹ, כֵּיוָן שֶׁהָאָב אוֹמֵר: אֵינִי יוֹדֵעַ. וּכְשֶׁכּוֹנְסָהּ, אֵינוֹ צָרִיךְ לְקַדְּשָׁהּ. אֲבָל אִם הָאָב מַכְחִישׁוֹ, יֵשׁ מִי שֶׁאוֹמֵר שֶׁאֵינוֹ נֶאֱמָן אֲפִלּוּ לְהַצְרִיכָהּ גֵּט: 

כב בָּאוּ שְׁנַיִם וְכָל אֶחָד אוֹמֵר: אֲנִי קִדַּשְׁתִּיהָ, שְׁנֵיהֶם נוֹתְנִין (כו) גֵּט. וְאִם רָצוּ, אֶחָד נוֹתֵן גֵּט וְאֶחָד כּוֹנֵס. וְצָרִיךְ קִדּוּשִׁין (כז) כְּשֶׁכּוֹנְסָהּ, מֵאַחַר שֶׁנִּתְגָּרְשָׁה כְּבָר מֵאַחֵר (הָרַ''ן וְהָרַשְׁבָּ''א):
 באר היטב  (כו) גט. ואז מותרת לכל אדם. ואם קדם א' מהם וכנס מוציאין מידו ואפי' אם הא' יתן אח''כ גט מוציאין מזה דהא כנסה באיסור ואסורה ג''כ לשני דשמא הוא ביאת זנות אסורה לבעל ולבועל ח''מ ב''ש: (כז) כשכנסה כו'. עיין ברמב''ם פ''ט מה''א. ובהרב המגיד שם וב''ש:


כג בָּא אֶחָד וּכְנָסָהּ, וְאַחַר כָּךְ בָּא אַחֵר וְאָמַר: אֲנִי קִדַּשְׁתִּיהָ, אֵינוֹ נֶאֱמָן לְאָסְרָהּ (כח) עָלָיו. וְיֵשׁ אוֹמְרִים דַּאֲפִלּוּ לֹא כְּנָסָהּ מַמָּשׁ, אֶלָּא כֵּיוָן שֶׁהִתִּירוּהָ לִכָּנֵס כִּכְנָסָהּ דָּמֵי:
 באר היטב  (כח) עליו. אבל אם הביא שני עדים שהוא קדשה אעפ''י שהאב מכחיש את העדים אין נאמנות של אב מועיל נגד עדים ואסורה לבועל ולבעל רי''ו ח''מ ב''ש:


כד הָאִשָּׁה שֶׁאָמְרָה: קִדַּשְׁתִּי אֶת עַצְמִי וְאֵינִי יוֹדַעַת לְמִי, וּבָא אֶחָד וְאָמַר: אֲנִי קִדַּשְׁתִּיךְ, נֶאֱמָן לִתֵּן לָהּ גֵּט לְהַתִּירָהּ לְעָלְמָא, אֲבָל לֹא לְכָנְסָהּ. וְאִם כְּנָסָהּ, אֵין מוֹצִיאִין מִיָּדוֹ. וְאִם יֵשׁ עֵד אֶחָד שֶׁהוּא קִדְּשָׁהּ, מֻתָּר לְכָנְסָהּ לְכַתְּחִילָה (רַ''ן פֶּרֶק הָאוֹמֵר): 

כה הָאָב שֶׁאָמַר עַל בִּתּוֹ בְּעוֹדָהּ קְטַנָּה אוֹ נַעֲרָה: קִדַּשְׁתִּיהָ וְגֵרַשְׁתִּיהָ, נֶאֱמָן לְפָסְלָהּ מִן הַכְּהֻנָּה. וְדַוְקָא שֶׁאָמַר: גֵּרַשְׁתִּיהָ, תּוֹךְ כְּדֵי דִּבּוּר לְקִדַּשְׁתִּיהָ, אֲבָל הֵיכָא שֶׁהֻחְזְקָה אֵשֶׁת אִישׁ עַל פִּיו, אֵינוֹ נֶאֱמָן לוֹמַר לְאַחַר זְמַן; גֵּרַשְׁתִּיהָ: 

כו אִם אַחַר שֶׁבָּגְרָה אָמַר: קִדַּשְׁתִּיהָ וְגֵרַשְׁתִּיהָ כְּשֶׁהָיְתָה קְטַנָּה, אֵינוֹ נֶאֱמָן: 

כז אָב שֶׁאָמַר שֶׁקִּדֵּשׁ בִּתּוֹ, וְאַחַר כָּךְ קִדְּשָׁהּ לְאַחֵר וְאָמַר: קִדּוּשֵׁי רִאשׁוֹן הָיוּ בִּפְסוּלֵי עֵדוּת דְּאוֹרָיְתָא וְאֵינָם כְּלוּם, נֶאֱמָן. וְלִי נִרְאֶה, דַּוְקָא תּוֹךְ כְּדֵי דִּבּוּר נֶאֱמָן, וּכְמוֹ שֶׁנִּתְבָּאֵר בְּסָמוּךְ סָעִיף כ''ה: 



סימן לח - המקדש על תנאי וכל דיני תנאי
ובו ל''ט סעיפים 
א הַמְקַדֵּשׁ עַל (א) תְּנַאי, אִם נִתְקַיֵּם הַתְּנַאי, מְקֻדֶּשֶׁת. וְאִם לָאו, אֵינָהּ (ב) מְקֻדֶּשֶׁת, בֵּין שֶׁיִּהְיֶה הַתְּנַאי מִן הָאִישׁ בֵּין שֶׁיִּהְיֶה מִן הָאִשָּׁה:
 באר היטב  (א) תנאי. עיין מה שנסתפק הכנה''ג דף ס''ח ע''א. ומתוך כתבו ניכר שנעלם מעיניו דברי הר''ן ורמ''א שהביאו בסי' מ' סעיף א' ע''ש: (ב) אינה מקודשת. אפילו נאנס ולא קיים התנאי לא הוי קידושין הר''ן בשם הירושלמי בפרק האומר. אבל בסוף פרק כל הגט כתב הר''ן שכתב בעל העיטור דאתשל קמיה ראש כלה אם יש טענת אונס בקדושין ולא איפשטא וכן הביא הרב המגיד בפ''ט מה''ג. והרלנ''ח סי' ק''כ העלה דאין טענת אונס בקדושין ואפילו למי שירצה להחמיר אם התנה הארוס בשעת הקדושין שלא יוכל לטעון שום טענת אונס בעולם וע''ז התנאי קבלה הקדושין ואין אונס בקדושין ועיין כנה''ג דף ס''ט ע''א ועיין בה''י:


ב כָּל תְּנַאי צָרִיךְ לִהְיוֹת בּוֹ אַרְבַּע דְּבָרִים, וְאֵלּוּ הֵן: שֶׁיִּהְיֶה כָּפוּל, וְשֶׁיִּהְיֶה הֵן שֶׁלּוֹ קֹדֶם לְלָאו, וְשֶׁיִּהְיֶה הַתְּנַאי קֹדֶם (ג) לַמַּעֲשֶׂה, וְשֶׁיִּהְיֶה הַתְּנַאי דָּבָר שֶׁאֶפְשָׁר (ד) לְקַיְּמוֹ. וְאִם חָסֵר הַתְּנַאי אֶחָד מֵהֶם, הֲרֵי הַתְּנַאי בָּטֵל, כְאִלּוּ אֵין שָׁם תְּנַאי כְּלָל, אֶלָּא תִּהְיֶה מְקֻדֶּשֶׁת מִיָּד, כְּאִלּוּ לֹא הִתְנָה כְּלָל. הִזְכִּיר לָאו קֹדֶם לְהֵן וְחָזַר וְהִזְכִּיר הַלָּאו אַחַר הֵן, הָוֵי תְּנַאי כְּאִלּוּ הִזְכִּיר הֵן קֹדֶם (ה) לְלָאו (הָרַ''ן פֶּרֶק מִי שֶׁאֲחָזוֹ):
 באר היטב  (ג) למעשה. הראב''ד והטור והרשב''א והר''ן הרמ''ך ס''ל דאפי' באמירה צריך להקדים התנאי ולא כהרמב''ם שכתב הקדים המעשה היינו שעושה המעשה ועיין בב''י וכתב הפרישה והב''ח הביאו בק''א. אם נתן הדינר בידה ולא אמר הרי את מקודשת לי ואח''כ אמר אם תתני לי מנה הרי את מקודשת לי בדינר זה ואם לא תתני וכו' ה''ז תנאי גמור וצריך לקיימו אבל אם אמר בעת הנתינה הרי את מקודשת ואח''כ אפי' תכ''ד אמר על תנאי כך וכך לא הוי תנאי עכ''ל. וה''ה בעלמא מי שנותן מתנה לא' ואחר הנתינה אפילו תכ''ד אומר ע''מ כך וכך לא מהני התנאי כיון שקודם לזה זכה בסתם ט''ז וכל התנאים שמתנה עם השליח אפילו לא כפל התנאי והמעשה קודם לתנאי קיים שלא תתרצה את עצמו אלא בתנאי זה ב''י בשם הר''ן. וכנה''ג הביא בשם ספר חוקות הדיינים דאפילו בתנאי הנעשה ע''י שליח צריך שיהא קודם למעשה ע''ש: (ד) לקיימו. גם צ''ל שיוכל לקיימו ע''י שליח עיין ב''י ועיין תוס' גיטין דף פ''ד ע''א ד''ה ע''מ שתעלה לרקיע כתבו שם בשם ר''א דלא בעי אלא שהמעשה יוכל לעשות ע''י שליח אבל תנאי אין לחוש אם לא יוכל לעשות ע''י שליח ע''ש ועיין כנה''ג דף ס''ט ע''א: (ה) ללאו. הא דבעינן הן קודם ללאו כדי שלא יסיים דבריו בהן דבגמר דבריו אדם מתפיס ונמצא מעשה קיים ותנאי בטל. מש''ה אם הקדים לאו להן ואע''כ הן ללאו ואח''כ לאו להן אינה כלום מאחר דסיים דבריו בהן תופסין לשון אחרון והתנאי בטל ח''מ:


ג כָּל הָאוֹמֵר: (ו) ''מֵעַכְשָׁו'', אוֹ ''עַל (ז) מְנָת'', אֵינוֹ צָרִיךְ לִכְפֹּל תְּנָאוֹ וְלֹא לְהַקְדִּים תְּנַאי (ח) לְמַעֲשֶׂה, אֲבָל צָרִיךְ לְהַתְנוֹת בְּדָבָר שֶׁאֶפְשָׁר לְקַיְּמוֹ. יֵשׁ חוֹלְקִים וְאוֹמְרִים דַּאֲפִלּוּ בְּאוֹמֵר: ''מֵעַכְשָׁו'', אוֹ ''עַל מְנָת'', צָרִיךְ לִהְיוֹת בַּתְּנַאי כָּל הָאַרְבָּעָה דְּבָרִים. הגה: וְיֵשׁ אוֹמְרִים דַּאֲפִלּוּ לֹא פֵּרַשׁ כָּל דִּינֵי תְּנַאי, רַק אָמַר סְתָם שֶׁמַּתְנֶה כִּתְנַאי בְּנֵי גָּד וּבְנֵי רְאוּבֵן, הָוֵי תְּנַאי (ט) גָּמוּר (הַגָּהוֹת מַיְמוֹנִי פֶּרֶק ו'):
 באר היטב  (ו) מעכשיו. וכל קנין הרי הוא כמעכשיו וכל שיש בו זמן הרי הוא כמעכשיו הרשב''א וב''י הביאו בח''מ סי' נ''ו: (ז) על מנת. אבל האומר ע''מ כך וכך אינו כאומר ע''מ ב''י בח''מ סי' ר''ז: (ח) למעשה. ה''ה תנאי בד''א ומעשה בדבר אחר נמי א''צ כשאומר מעכשיו או ע''מ. מיהו הן קודם ללאו צריך לעולם ב''ש: (ט) גמור. דין זה הואיל הוא בהגמי''י פ''ו מה''א ושם לא החליט הדבר רק שכתב בלשון יוכל להיות שמועיל בלא כפילת תנאי ע''ש. רק בד''מ כתב בז''ל ובח''מ סי' רמ''א כתב תשובת הרא''ש דבכה''ג הוי תנאי מעליא ע''ש ועיין בה''י וכנה''ג דף ס''ט ע''ב:


ד יֵשׁ אוֹמְרִים דְּלָא בָּעֵי שֶׁיִּהְיֶה בַּתְּנַאי אַרְבָּעָה דְּבָרִים אֵלּוּ אֶלָּא בְּמָקוֹם דְּאָתֵי מִנַּיְהוּ חֻמְרָא, וְלָא הֵיכָא דְּאָתֵי מִנַּיְהוּ (י) קֻלָּא. הגה: וְיֵשׁ אוֹמְרִים עוֹד, דְּאַף עַל גַּב דְּאִכָּא כָּל הָנֵי אַרְבָּעָה דְּבָרִים, בָּעִינָן גַּם כֵּן שֶׁיִּהְיֶה הַתְּנַאי בְּדָבָר אֶחָד וְהַמַּעֲשֶׂה בְּדָבָר (יא) אַחֵר, אֲבָל אִם הַכֹּל הוּא בְּדָבָר אֶחָד, אֵינוֹ תְּנַאי (הָרֹא''שׁ וְהַטּוּר). וְיֵשׁ לָחוּשׁ לִדְבָרָיו לְחֻמְרָא. הִתְנָה עִמָּהּ שֶׁתֹּאכַל חֲזִיר אוֹ שְׁאָר אִסוּר דְּאוֹרָיְתָא, מִקְּרֵי אֶפְשָׁר לְקַיְּמוֹ (טוּר). אֲבָל הִתְנָה עִמָּהּ שֶׁתִּבָּעֵל לְאָסוּר לָהּ, מִקְּרֵי אִי אֶפְשָׁר לְקַיְּמוֹ, שֶׁאַחֵר לֹא (יב) יִתְרַצֶּה לָהּ (שָׁם). אֲבָל אִם הִתְנָה עִמָּהּ שֶׁפְּלוֹנִי יִתֵּן לוֹ חֲצֵרוֹ, אוֹ יַשִּׂיא בִּתּוֹ לִבְנוֹ, מִקְּרֵי אֶפְשָׁר לְקַיְּמוֹ, דַּהֲרֵי תּוּכַל לִתֵּן לִפְלוֹנִי מָמוֹן הַרְבֵּה עַד שֶׁיִּתְרַצֶּה לַדָּבָר (גַּם זֶה שָׁם). וְעַיֵּן לְקַמָּן סִימָן קמ''ג סָעִיף י''ב:
 באר היטב  (י) קולא. כלומר דאף דאין כאן כל הד' דברים הוי ס''ק וספק גירושין. וב''ש כתב תנאי קודם למעשה ואפשר לקיים ע''י שליח צריך ע''ש: (יא) אחר. עיין מ''ש הדרישה וב''ש ודו''ק. ובהרדב''ז ח''א סי' רכ''א: (יב) יתרצה לה. וכתב בדרישה דה''ה למותר לה נמי לא ישמע לה כי מיד שנתקיים התנאי נעשה היא א''א. וב''ח בק''א חולק עליו דיוכל לקיים התנאי אחר מותו ע''ש וכ''כ תוס' בגיטין דף פ''ג ועיין ח''מ וב''ש:


ה הִתְנָה בִּשְׁעַת הַקִּידוּשִׁין שֶׁלֹּא יְהֵא לָהּ שְׁאֵר וּכְסוּת, תְּנָאוֹ (יג) קַיָּם, וְאֵינוֹ מִתְחַיֵּב לָהּ בָּהֶם. אֲבָל אִם הִתְנָה שֶׁלֹּא יִתְחַיֵּב בְּעוֹנָה, תְּנָאוֹ (יד) בָּטֵל וְחַיָּב בָּהּ. הגה: דְּכָל הַמַּתְנֶה עַל מַה שֶּׁכָּתוּב בַּתּוֹרָה, וְאֵינוֹ מָמוֹן, תְּנָאוֹ בָּטֵל (דַּעַת עַצְמוֹ). וְיֵשׁ אוֹמְרִים דְּכָל מַה דְּתָקוּן (טו) רַבָּנָן הָוֵי כְּמוֹ שֶׁכָּתוּב בַּתּוֹרָה (הַגָּהַת מָרְדְּכַי רֵישׁ הַכּוֹתֵב):
 באר היטב  (יג) קיים. דוקא באומר ע''מ שאין לך עלי שאר וכסות אבל אם אמר ע''מ שאין בו בקדושין שאר וכסות לא מהני התנאי בה''י: (יד) בטל. ואם מתנה שתפטרנו מן העונה הוי תנאי ב''ש: (טו) רבנן. עיין ח''מ ב''ש בה''י:


ו נָתַן לָהּ פְּרוּטָה וְאָמַר לָהּ: הִתְקַדְּשִׁי לִי בְּזֶה עַל מְנָת שֶׁאֶתֵּן לִיךְ (טז) מָנֶה, כְּשֶׁיִּתְקַיֵּם הַתְּנַאי יָחוּלוּ הַקִּדּוּשִׁין לְמַפְרֵעַ, אַף עַל פִּי שֶׁלֹּא אָמַר: ''מֵעַכְשָׁו'', שֶׁכָּל הָאוֹמֵר: ''עַל מְנָת'', כְּאוֹמֵר: ''מֵעַכְשָׁו'', דָּמֵי. וְאִם קִבְּלָה קִדּוּשִׁין מֵאַחֵר קֹדֶם שֶׁיִּתְקַיֵּם הַתְּנַאי, וְאַחַר כָּךְ נִתְקַיֵּם הַתְּנַאי, אֵין קִדּוּשֵׁי הַשֵּׁנִי כִּלוּם. וְאִם אָמַר לָהּ: עַל מְנָת שֶׁאֶתֵּן לִיךְ מָנֶה תּוֹךְ שְׁלֹשִׁים יוֹם, אִם נָתַן לָהּ תּוֹךְ שִׁלֹשִׁים יוֹם, הֲווֹ קִדּוּשִׁין לְמַפְרֵעַ; וְאִם לֹא נָתַן תּוֹךְ שְׁלֹשִׁים יוֹם, אֵינָהּ מְקֻדֶּשֶׁת, וְאִם קִבְּלָה קִדּוּשִׁין מֵאַחֵר תּוֹךְ שְׁלֹשִׁים יוֹם, מְקֻדֶּשֶׁת וְאֵינָהּ מְקֻדֶּשֶׁת עַד שְׁלֹשִׁים יוֹם, וְכִי שָׁלְמוּ שְׁלֹשִׁים יוֹם, אִם לֹא קִיֵּם רִאשׁוֹן תְּנָאוֹ, פָּקְעוּ קִדּוּשֵׁי קַמָּא וְגָמְרוּ קִדּוּשֵׁי בָּתְרָא וְאֵינָהּ צְרִיכָה גֵּט מֵרִאשׁוֹן. וְאִם קִיֵּם רִאשׁוֹן תְּנָאוֹ, אֵינָהּ צְרִיכָה גֵּט מִשֵּׁנִי:
 באר היטב  (טז) מנה. ואם נתן לה חפצים יותר מהמנה כדי שכר טורח המכירה בריוח מקודשת מספק הרלנ''ח סי' קל''ד. וכ''ש אם אמר ע''מ שאתן לך מנה ממטבע פלוני דלא קיים התנאי אם נתן לה חפצים דמי שווים הר''ם אלשקר סימן ל''ב. אבל ארוס שאמר לארוסה על מנת שאתן לך סך מה ויש אומדנא שלא נתן לה אלא לקנות תכשיטיה ומלבושיה ונתן לה תכשיטים קיים תנאו מהר''י בי רב סימן ל''ב. והר''ם אלשקאר סימן ל''ב והרלנ''ח סי' קל''ד חלקו על זה. התנה לתת לה כלי או חפצים ונתן לה דמי שווין הכלי או החפצים אינה מקודשת. רלנ''ח שם והר''ם אלשקאר שם בשם מהר''י בי רב אבל הוא חולק וכתב דהוי מקודשת. אבל אם נתן לה דמי שוויה הכלי ועוד מעט יותר כדי שכר טורח הקניה בריוח הוי ס''ק לכ''ע. נתן לה המנה ולא רצתה לקבלם ונתנם בע''כ עיין כנה''ג דף ס''ח ע''ב:


ז לֹא אָמַר לָהּ: עַל מְנָת, אֶלָּא אָמַר: אִם אֶתֵּן לִיךְ מָנֶה תּוֹךְ שְׁלֹשִׁים יוֹם תְּהֵא מְקֻדֶּשֶׁת לִי בִּפְרוּטָה זוֹ, אֵין הַקִּדּוּשִׁין חָלִים אֶלָּא מִשָּׁעָה שֶׁנְּתָנוֹ לָהּ. לְפִיכָךְ, אִם קִדְּשָׁהּ אַחֵר קֹדֶם שֶׁיִּתְקַיֵּם הַתְּנַאי, מְקֻדֶּשֶׁת לַשֵּׁנִי. וְעַיֵּן לְקַמָּן סוֹף סָעִיף ט', בְּסָמוּךְ: 

ח הָאוֹמֵר לְאִשָּׁה: הֲרֵי אַתְּ מְקֻדֶּשֶׁת לִי עַל מְנָת שֶׁיִּרְצֶה (יז) אָבִי, רָצָה הָאָב, מְקֻדֶּשֶׁת; לֹא רָצָה, אוֹ שֶׁשָּׁתַק אוֹ שֶׁמֵּת קֹדֶם שֶׁיִּשְׁמַע הַדָּבָר, אֵינָהּ מְקֻדֶּשֶׁת:
 באר היטב  (יז) אבי כו'. עיין בקדושין דף ס''ג ע''ב וברמב''ם פ''ז מה''א עם הראב''ד והמגיד והכ''מ ודו''ק. ואני אומר לפרש דברי הרמב''ם. דעל פי שיטת רש''י קשה למה לא מוקמי רישא ומציעתא בחד טעמא דהיינו בע''מ שישתוק וסיפא בחד טעמא בע''מ שלא ימחה וכן הקשה הר''ן. והואיל ואמר רישא בחד טעמא ומציעתא וסיפא בחד טעמא למד הרמב''ם הפשט גמרא הוא דרישא בחד טעמא בע''מ שאמר אין. ומציעתא וסיפא בחד טעמא בע''מ שלא ימחה ודו''ק. ועיין אחרונים. ועיין בכ''מ שכתב וה''ה נמי בלא ימחה דבשעת שמיעה הדבר תלוי שאם שמע ולא מיחה הרי היא מקודשת ושוב אינו יוכל למחות להרמב''ם ע''ש והובא ג''כ בב''י ע''ש. ותמה אנכי דלפ''ז קשה דלמה לא אוקמי כולי מתני' בחד טעמא ורישא נמי בע''מ שלא ימחה ורצה האב ר''ל שלא מיחה לאלתר ודו''ק ועיין בה''י מ''ש מסוגיא פרק המדיר דף ע''ג ע''ש. דבריו הם דברי בעל המחבר מגדול עוז אשר סביב להרמב''ם ע''ש. ועיין ב''ש ס''ק י''ח:


ט עַל מְנָת שֶׁלֹּא יִמְחֶה אָבִי, וְשָׁמַע וּמִחָה, אֵינָהּ מְקֻדֶּשֶׁת; לֹא מִחָה, אוֹ שֶׁמֵּת, הֲרֵי זוֹ מְקֻדֶּשֶׁת. וְעַיֵּן בְּסָמוּךְ סוֹף סָעִיף י'. מֵת הַבֵּן וְאַחַר כָּךְ שָׁמַע הָאָב, מְלַמְּדִין אֶת הָאָב שֶׁיֹּאמַר: אֵינִי רוֹצֶה, כְּדֵי שֶׁלֹּא יִהְיוּ קִידוּשִׁין וְלֹא תִּפֹּל לִפְנֵי הַיָּבָם. וְיֵשׁ אוֹמְרִים, דְּאוֹמֵר: עַל מְנָת שֶׁיִּרְצֶה, דִּינוֹ כְּאוֹמֵר: עַל מְנָת שֶׁלֹּא יִמְחֶה. וְיֵשׁ מִי שֶׁאוֹמֵר, שֶׁדִּינוֹ כְּאוֹמֵר: עַל מְנָת (יח) שֶׁיִּשְׁתֹּק:
 באר היטב  (יח) שישתוק. וקי''ל לחומרא האומר ע''מ שירצה יש להחמיר כדברי כולם ע''מ שיאמר הן. ע''מ שלא ימחה. ע''מ שישתוק רי''ו:


י אָמַר: עַל מְנָת שֶׁיֹּאמַר הֵן, אַף עַל פִּי שֶׁאָמַר בִּתְחִלָּה: אֵינִי רוֹצֶה, כָּל שֶׁחָזַר וְאָמַר: הֵן, נִתְקַיֵּם (יט) הַתְּנַאי. וְלָכֵן לְעוֹלָם הָוֵי סָפֵק, עַד שֶׁיָּמוּת הָאָב. וְהָאוֹמֵר: עַל מְנָת שֶׁיִּשְׁתֹּק, אִם שָׁתַק בִּשְׁעַת שְׁמִיעָה, מְקֻדֶּשֶׁת, אַף עַל פִּי שֶׁחָזַר וּמִחָה. הגה: מִיהוּ, אִם לֹא הָיָה (כ) בְּבֵיתוֹ כְּשֶׁשָּׁמַע, וּכְשֶׁבָּא לְבֵיתוֹ מִחָה, הָוֵי מְחָאָה, דְּמַה שֶּׁשָּׁתַק בִּתְחִילָה מִשּׁוּם שֶׁלֹּא הָיָה בְּבֵיתוֹ (כָּךְ מַשְׁמַע לְרִיבָ''שׁ סִימָן י''ד וְקצ''ג). וְאִם מִחָה בִּשְׁעַת שְׁמִיעָה, אֲפִלּוּ חָזַר וְנִתְרַצָּה, אֵינָהּ מְקֻדֶּשֶׁת. מֵת הָאָב עַד שֶׁלֹּא שָׁמַע, מְקֻדֶּשֶׁת. וְהָאוֹמֵר: עַל מְנָת שֶׁלֹּא יִמְחֶה, כָּל זְמַן שֶׁמִּחָה נִתְבַּטֵּל הַתְּנַאי, אֲפִלּוּ נִתְרַצָּה בִּשְׁעַת שְׁמִיעָה. וְיֵשׁ אוֹמְרִים, דְּאִם אָמַר: ''הֵן'' פַּעַם אַחַת, שׁוּב אֵינוֹ יָכוֹל (כא) לִמְחוֹת (טוּר):
 באר היטב  (יט) התנאי. כ''כ הטור בשם הרמ''ה. וא''ל לפ''ז למה דחה הש''ס שם שאין לפרש ע''מ שאמר אבא אין קאמר. מכח המציעתא עדיפא ה''ל למידחא מכח הרישא גופא דתני אם רצה האב מקודשת ואם לאו אינה מקודשת הלא אף אם לא רצה מקודשת מספק שמא יאמר הן אח''כ. י''ל דאה''נ קאמר דאינה מקודשת בודאי ולעולם היא בספק עד שימות האב: (כ) בביתו. הח''מ כתב דיש לדחות ע''ש: (כא) למחות. א''ל א''כ לאוקמי כולי מתני' בע''מ שלא ימחה ורישא דאמר אין. עיין בהרא''ש ויתורץ הכל:


יא מֵת הַבֵּן, מְלַמְּדִין אֶת הָאָב שֶׁיִּמְחֶה, כְּדֵי שֶׁלֹּא תִּזָּקֵק לְיָבָם: 

יב אָמַר לָהּ: הִתְקַדְּשִׁי בִּפְרוּטָה עַל מְנָת שֶׁאֶעֱשֶׂה עִמָּךְ כְּפוֹעֵל אוֹ אֲדַבֵּר עָלַיִךְ (כב) לַשִּׁלְטוֹן, אִם יֵשׁ עֵדִים שֶׁעָשָׂה עִמָּהּ כְּפוֹעֵל אוֹ דִּבֵּר עָלֶיהָ לַשִּׁלְטוֹן, מְקֻדֶּשֶׁת בְּוַדַּאי; וְאִם אֵין עֵדִים, מְקֻדֶּשֶׁת מִסָפֵק:
 באר היטב  (כב) לשלטון. אם הם דברים ידועים מה שיש לו לדבר עליה צריך לדבר דוקא אותם דברים ואם אין הדברים ידועים אז כל מה שדיבר לשלטון לטובתה נתקיים התנאי ח''מ ב''ש:


יג לֹא נָתַן לָהּ כְּלוּם, וְאָמַר לָהּ: הִתְקַדְּשִׁי לִי בִּשְׂכַר שֶׁאֶעֱשֶׂה (כג) עִמָּךְ כְּפוֹעֵל אוֹ שֶׁאֲדַבֵּר עָלַיִךְ לַשִּׁלְטוֹן, אֵינָהּ מְקֻדֶּשֶׁת, שֶׁיֶּשְׁנָהּ לִשְׂכִירוּת מִתְּחִלָּה וְעַד סוֹף וַהֲוָה לֵהּ מְקַדֵּשׁ בְּמִלְוֶה:
 באר היטב  (כג) עמך. עיין מ''ש ב''ש:


יד עַל מְנָת שֶׁיֵּשׁ לִי מָנֶה, אִם יָדוּעַ בְּעֵדִים שֶׁיֵּשׁ לוֹ מָנֶה, מְקֻדֶּשֶׁת בְּוַדַּאי; וְאִם אֵין יָדוּעַ, מְקֻדֶּשֶׁת מִסָפֵק, אֲפִלּוּ הוּא אוֹמֵר: אֵין בְּיָדִי: 

טו עַל מְנָת שֶׁיֵּשׁ לִי (כד) מָנֶה (כה) בְּיַד פְּלוֹנִי, אִם יָדוּעַ בֵּעֵדִים שֶׁיֵּשׁ לוֹ מָנֶה בְּיַד פְּלוֹנִי, מְקֻדֶּשֶׁת בְּוַדַּאי; וְאִם אֵין יָדוּעַ, מְקֻדֶּשֶׁת מִסָפֵק, אֲפִלּוּ אוֹמֵר אוֹתוֹ פְּלוֹנִי: אֵין לוֹ בְּיָדִי:
 באר היטב  (כד) מנה. היינו כשאין אנו רואין מנה בידו אבל אם אנו רואין מנה בידו אנן סהדי דיש לו דכל שבידו חזקה שהם שלו וכ''כ הר''ן ומ''ש ב''י דהטור חולק על הר''ן לא דק ב''ח ע''ש. אבל בתשובת ב''י סי' י''א הוכיח שהטור חולק על הר''ן אפילו אם המנה בידו. ועיין בה''י ואם עדים מעידים דידוע להם שלא היה לו מעולם מנה אינה מקודשת. ואם שניהם מודים שאין לו לא מהני ח''מ ב''ש: (כה) בידי. אפי' הוא והיא אומרים ג''כ שאין לו אצלו כלום הוי ס''ק רי''ו בשם הרמ''ה. ואם א''י בעדים שיש לו אצלו ופלוני אמר שיש לו אצלו אינו אלא ס''ק. ואם היא ג''כ אומרת שיש אצלו הוי כאלו שניהם אומרים שנתקיים התנאי ב''ש:


טז עַל מְנָת שֶׁיֹּאמַר פְּלוֹנִי שֶׁיֵּשׁ לִי מָנֶה בְּיָדוֹ, אָמַר: יֵשׁ לוֹ (כו) בְּיָדִי, מְקֻדֶּשֶׁת; לֹא אָמַר: יֵשׁ לוֹ בְּיָדִי, אֵינָהּ מְקֻדֶּשֶׁת:
 באר היטב  (כו) בידי. היינו שיש לו בשעת קדושין דוקא. ולא בשעת האמירה. ומזה נראה אם אמר ע''מ שיש לי ביד פלוני לא מהני הודאת פלוני כי אעפ''י דמהני הודאתו לחייב א''ע מכאן ולהבא מ''מ א''י אם היה לו אצלו בשעת הודאתו ב''ש:


יז עַל מְנָת שֶׁיֵּשׁ לִי מָנֶה בְּמָקוֹם פְּלוֹנִי, אִם יֵשׁ לוֹ בְּאוֹתוֹ מָקוֹם, הֲרֵי זוֹ מְקֻדֶּשֶׁת; וְאִם אֵין לוֹ בְּאוֹתוֹ מָקוֹם שֶׁאָמַר, הֲרֵי זוֹ מְקֻדֶּשֶׁת מִסָפֵק, שֶׁמָּא יֵשׁ לוֹ בְּאוֹתוֹ מָקוֹם וְהוּא מִתְכַּוֵּן לְקַלְקְלָהּ: 

יח עַל מְנָת שֶׁאַרְאֵךְ מָנֶה, אֵינָהּ מְקֻדֶּשֶׁת עַד שֶׁיַּרְאֶנָּה מָנֶה שֶׁלּוֹ. וַאֲפִלּוּ הֶרְאָה לָהּ מָנֶה שֶׁיֵּשׁ לוֹ בְּעִסְקָא מֵאֲחֵרִים, אֵינָהּ מְקֻדֶּשֶׁת. הגה: וְיֵשׁ אוֹמְרִים דַּאֲפִלּוּ הִגִּיעַ מֵחֶלְקוֹ מִן הָרֶוַח מָנֶה, אֵינָהּ מְקֻדֶּשֶׁת, מֵאַחַר שֶׁעֲדַיִן לֹא (כז) חִלְּקוּ (רַ''ן פֶּרֶק הָאוֹמֵר). הֶרְאָה לָהּ מָנֶה מִשֶּׁלּוֹ, וְהִיא מְשֻׁעְבֶּדֶת (כח) לְבַעַל חוֹב, מְקֻדֶּשֶׁת (ר''י בְּשֵׁם הָרַמָ''ה). לֹא הָיָה לוֹ בִּשְׁעַת קִדּוּשִׁין, וְהִרְוִיחַ אַחַר כָּךְ וְהֶרְאָה לָהּ, יֵשׁ אוֹמְרִים דִּמְקֻדֶּשֶׁת (טוּר). אֲבָל בְּאוֹמֵר לָהּ: עַל מְנָת שֶׁיֵּשׁ לִי, לְכֻלֵּי עָלְמָא בִּכְהַאי גַּוְנָא אֵינָהּ מְקֻדֶּשֶׁת (סְבָרַת הָרַב), וְלָא חַיְשִׁינָן דִּילְמָא מַרְאֶה לָהּ בָּתַר הָכִי לְמֶהֱוֵי סְפֵק קִדּוּשִׁין (טוּר). אָמַר לָהּ: עַל מְנָת לְהָבִיא לָהּ מָאתַיִם זוּז, דִּינוֹ כְּמוֹ בְּעַל מְנָת שֶׁאַרְאֵךְ מָנֶה, וְצָרִיךְ לִהְיוֹת מִשֶּׁלּוֹ (הָרַשְׁבָּ''א בִּתְשׁוּבָה, הוּבְאָה בְּבֵית יוֹסֵף):
 באר היטב  (כז) חלקו. לשון הר''ן אינו כן. וז''ל כיון שלא הגיע זמן העסק רווחא לעסק משתעבד נשמע אם הגיע זמן החלוקה הוי כאלו היה בידו ח''מ ב''ש: (כח) לבע''ח. היינו כשלא אמר מעכשיו רי''ו:


יט עַל מְנָת שֶׁיֵּשׁ לִי בֵּית כּוֹר עָפָר, אִם יֵשׁ עֵדִים שֶׁיֵּשׁ לוֹ, הֲרֵי זוֹ מְקֻדֶּשֶׁת; וְאִם לָאו, הֲרֵי זוֹ מְקֻדֶּשֶׁת מִסָפֵק, שֶׁמָּא יֵשׁ לוֹ, וְהוּא אוֹמֵר: אֵין לִי, כְּדֵי לְקַלְקְלָהּ: 

כ הֲרֵי אַתְּ מְקֻדֶּשֶׁת לִי בָּזֶה עַל מְנָת שֶׁיֵּשׁ לִי בֵּית כּוֹר עָפָר בְּמָקוֹם פְּלוֹנִי, אִם יֵשׁ לוֹ בְּאוֹתוֹ מָקוֹם, מְקֻדֶּשֶׁת בְּוַדַּאי; וְאִם לָאו, מְקֻדֶּשֶׁת מִסָפֵק, שֶׁמָּא יֵשׁ לוֹ שָׁם וְהוּא מִתְכַּוֵּן לְקַלְקְלָהּ: 

כא עַל מְנָת שֶׁאַרְאֵךְ בֵּית כּוֹר עָפָר, הֲרֵי זוֹ מְקֻדֶּשֶׁת, וְיַרְאֶנָּה; וְאִם הֶרְאָהּ שֶׁשָּׂכַר מֵאֲחֵרִים, אוֹ שֶׁלָּקַח בַּאֲרִיסוּת, אֵינָהּ מְקֻדֶּשֶׁת. הגה: אֲבָל יֵשׁ לוֹ קַרְקַע שֶׁמַּעֲלֶה מִמֶּנּוּ מַס, הֲרֵי הִיא מְקֻדֶּשֶׁת, דְּהָא הַקַּרְקַע שֶׁלּוֹ, וּבִלְבַד שֶׁיְּהֵא לוֹ בִּכְדֵי בֵּית כּוֹר עָפָר שֶׁאֵינוֹ מַעֲלֶה מַס, דְּעַל מְנָת שֶׁיְּהֵא לוֹ בֵּית כּוֹר עָפָר שֶׁלּוֹ גָּמוּר מַשְׁמָע (הָרַ''ן פֶּרֶק הָאוֹמֵר): 

כב הָיָה לוֹ בֵּית כּוֹר עָפָר וְהָיוּ בּוֹ בְּקָעִים עֲמֻקִּים עֲשָׂרָה טְפָחִים אוֹ סְלָעִים גְּבוֹהִים עֲשָׂרָה טְפָחִים, אִם הָיוּ הַבְּקָעִים מְלֵאִים מַיִם, הֲרֵי הֵן כִּסְלָעִים וְאֵין נִמְדָּדִין עִמּוֹ, מִפְּנֵי שֶׁאֵינָם רְאוּיִים לִזְרִיעָה; וְאִם אֵינָם מְלֵאִים מַיִם, נִמְדָּדִים עִמּוֹ, מִפְּנֵי שֶׁהֵן רְאוּיִים לִזְרִיעָה. וּבוֹר מָלֵא מַיִם, אַף עַל פִּי שֶׁאֵינוֹ בַּר זְרִיעָה, נִמְדָּד עִמּוֹ: 

כג בֵּית כּוֹר עָפָר שֶׁאָמְרוּ, צָרִיךְ שֶׁיִּהְיֶה בְּמָקוֹם אֶחָד. וּסְלָעִים וּבְקָעִים אֵינָן מַפְסִיקִין, אַף עַל פִּי שֶׁאֵינָן נִמְדָּדִים עִמּוֹ (הָרַ''ן פֶּרֶק הָאוֹמֵר בְּשֵׁם הָרַשְׁבָּ''א). אֲבָל אִם הָיָה בִּשְׁנַיִם אוֹ בִּשְׁלשָׁה מְקוֹמוֹת מְחֻלָּקִים לְגַמְרֵי, אֵין מִצְטָרְפִין: 

כד עַל מְנָת שֶׁאֲנִי עָשִׁיר, וְנִמְצָא עָנִי, אוֹ עָנִי וְנִמְצָא עָשִׁיר; עַל מְנָת שֶׁאֲנִי כֹּהֵן וְנִמְצָא לֵוִי, אוֹ לֵוִי וְנִמְצָא כֹּהֵן; נָתִין וְנִמְצָא מַמְזֵר, אוֹ מַמְזֵר וְנִמְצָא נָתִין; בֶּן עִיר וְנִמְצָא (כט) בֶּן כְּרַךְ, בֶּן כְּרַךְ וְנִמְצָא בֶּן עִיר; עַל מְנָת שֶׁבֵּיתִי קָרוֹב לַמֶּרְחָץ וְנִמְצָא רָחוֹק, רָחוֹק וְנִמְצָא קָרוֹב; עַל מְנָת שֶׁיֵּשׁ לִי שִׁפְחָה אוֹ בַּת גְּדוֹלָה אוֹ אוֹפָה וְאֵין לוֹ, עַל מְנָת שֶׁאֵין לוֹ וְיֵשׁ לוֹ; עַל מְנָת שֶׁיֵּשׁ לוֹ אִשָּׁה וּבָנִים וְאֵין לוֹ, עַל מְנָת שֶׁאֵין לוֹ וְיֵשׁ לוֹ; בְּכָל אֵלּוּ, אוֹ שֶׁאָמַר: הִתְקַדְּשִׁי לִי בְּכוֹס זֶה שֶׁל יַיִן וְנִמְצָא (ל) שֶׁל דְּבַשׁ, אוֹ דְּבַשׁ (לא) וְנִמְצָא מַיִם, כְּגוֹן שֶׁהָיָה מְכֻסֶה וְלֹא (לב) הִכִּירָה בּוֹ עַד אַחַר כָּךְ, בְּכָל אֵלּוּ וְהַדּוֹמֶה לָהֶם, אֲפִלּוּ אָמְרָה: בְּלִבִּי הָיָה לְהִתְקַדֵּשׁ לוֹ אֲפִלּוּ לֹא יִתְקַיֵּם הַתְּנַאי, אֵינָהּ מְקֻדֶּשֶׁת, לֹא שְׁנָא אִם קִבְּלָה הִיא הַקִּדּוּשִׁין, לֹא שְׁנָא אָמְרָה לְשָׁלִיחַ לְקַבְּלָם בִּתְנַאי וְשִׁנָּה הַשָּׁלִיחַ. וְכֵן אִם הִיא הִטְעַתּוּ, אֲפִלּוּ אָמַר: בְּלִבִּי הָיָה לְקַדְּשָׁהּ אַף עַל פִּי שֶׁהִטְעַנִי, אֵינָהּ מְקֻדֶּשֶׁת. הגה: אֶלָּא אִם כֵּן אָמְרָה כֵּן (לג) בְּפֵרוּשׁ בִּשְׁעַת הַקִּדּוּשִׁין וְשָׁמַע הַבַּעַל וְשָׁתַק (טוּר). וְכֵן אִם הִיא (לד) הִטְעַתּוּ (וְאָמַר בְּפֵרוּשׁ וְאַף עַל פִּי שֶׁלֹּא יִהְיֶה כֵּן), קִדּוּשָׁיו קִדּוּשִׁין. אֲבָל אִם כְּנָסָהּ סְתָם וְאָמַר: כְּסָבוּר הָיִיתִי שֶׁהִיא כֹּהֶנֶת, וְהִיא לְוִיָּה, אוֹ לְוִיָּה וְהִיא כֹּהֶנֶת, עֲשִׁירָה וְהִיא עֲנִיָּה, עֲנִיָּה וְהִיא עֲשִׁירָה, הֲרֵי זוֹ מְקֻדֶּשֶׁת:
 באר היטב  (כט) בן כרך. ע''ל סי' מ''ה ס''ק ו' ובה''י: (ל) של דבש. אף שהדבש יותר יוקר בה''י ומבואר בש''ס אם אמר התקדש בדינר של כסף ונמצא של זהב יש קפידא ב''ח בה''י ב''ש. אם אמר תתקדש לי בדינר א' ונמצא שני דינרים מקודשת דבכלל שנים יש א' ואין כאן שינוי ש''ג ב''ח בה''י ב''ש כנה''ג: (לא) ונמצא יין. כצ''ל בה''י: (לב) הכירה בו. דאם הכירה אז סברה וקבלה וכן אם נתן לה כוס ואמר הרי את מקודשת לי בטבעת מ''מ נכון לקדש אותה מחדש שלא יבא לידי קלקול הרשב''א ח''מ ב''ש: (לג) בפירוש. כלומר שהשיבה לו אף אם לא יהיה כך כמו שאמרת אני מרוצה והוא שותק ולא אמר לה לא כי אלא בתנאי כך וכך: (לד) הטעתו אינן קדושין אא''כ אמר בפירוש. כצ''ל ח''מ:


כה עַל מְנָת שֶׁאֲנִי יוֹדֵעַ לִקְרוֹת, צָרִיךְ שֶׁיִּקְרָא הַתּוֹרָה וִיתַרְגֵּם אוֹתָהּ תַּרְגּוּם אֻנְקְלוֹס הַגֵּר. וְיֵשׁ אוֹמְרִים דְּאִם יוֹדֵעַ לִקְרוֹת וּלְתַרְגֵּם שְׁלשָׁה פְּסוּקִים, סָגֵי. וְאִם אָמַר לָהּ: עַל מְנָת שֶׁאֲנִי קָרָאָה, צָרִיךְ לִהְיוֹת יוֹדֵעַ תּוֹרָה נְבִיאִים וּכְתוּבִים בְּדִקְדּוּק יָפֶה: 

כו עַל מְנָת שֶׁאֲנִי יוֹדֵעַ לִשְׁנוֹת, צָרִיךְ לִהְיוֹת יוֹדֵעַ הַמִּשְׁנָה. (לה) וְיֵשׁ אוֹמְרִים דְּאִם יוֹדֵעַ מִדְרְשֵׁי הַתַּלְמוּד, (לו) מְקֻדֶּשֶׁת (טוּר בְּשֵׁם הָרֹא''שׁ). וְאִם אָמַר: עַל מְנָת שֶׁאֲנִי תַּנָּאָה, צָרִיךְ לִהְיוֹת יוֹדֵעַ לִקְרוֹת הַמִּשְׁנָה וְסִפְרָא וְסִפְרִי וְתוֹסֶפְתָּא שֶׁל רַבִּי חִיָּא:
 באר היטב  (לה) המשנה. ודינו כמו בע''מ שאני יודע לקרות דא''צ לידע כל התורה לדעת הי''א שמביא הרמ''א. א''כ ה''נ א''צ לידע כל המשניות ב''ש. וח''מ מסופק בזה: (לו) מקודשת. כלומר הדרשות שדורש בתלמוד מפסוקי התורה. וב''ח הגיה שא''צ מדרשי התורה:


כז עַל מְנָת שֶׁאֲנִי תַּלְמִיד, כָּל שֶׁשּׁוֹאֲלִין אוֹתוֹ דָּבָר אֶחָד בְּתַלְמוּדוֹ, וְאוֹמְרוֹ, וַאֲפִלּוּ בְּהִלְכוֹת (לז) הֶחָג שֶׁמְּלַמְּדִים אוֹתָן בָּרַבִּים מִדְּבָרִים הַקַּלִּים סָמוּךְ לֶחָג כְּדֵי שֶׁיִּהְיוּ כָּל הָעָם בְּקִיאִין בָּהֶם:
 באר היטב  (לז) החג. בש''ס איתא אפי' במסכת כלה. עיין תוס' במסכת שבת דף קי''ד ע''א. ובא''ח סי' קל''ז ועיין בה''י:


כח עַל מְנָת שֶׁאֲנִי (לח) חָכָם, כָּל שֶׁשּׁוֹאֲלִים אוֹתוֹ דְּבַר חָכְמָה, דְּהַיְנוּ דָּבָר הַתָּלוּי בִּסְבָרָא, בְּכָל מָקוֹם, (לט) וְאוֹמְרָהּ:
 באר היטב  (לח) חכם. נמצא יש חילוק בין תלמיד לחכם. עי' תוס' תענית דף יו''ד ובא''ח סי' תקע''ה עיין בה''י: (לט) ואומרה. אפילו אינו בדברי תורה אלא בדברי חכמים או במילי דסחורה כ''כ המחבר נחלת צבי ומדברי שאר פוסקים לא משמע כן:


כט עַל מְנָת שֶׁאֲנִי גִּבּוֹר, כָּל שֶׁחֲבֵרָיו מִתְיָרְאִים מִמֶּנּוּ מִפְּנֵי גְּבוּרָתוֹ: 

ל עַל מְנָת שֶׁאֲנִי עָשִׁיר, כָּל שֶׁבְּנֵי עִירוֹ מְכַבְּדִים אוֹתוֹ מִפְּנֵי עָשְׁרוֹ: 

לא עַל מְנָת שֶׁאֲנִי צַדִּיק, אֲפִלּוּ רָשָׁע גָּמוּר, הֲרֵי זוֹ מְקֻדֶּשֶׁת מִסָפֵק, שֶׁמָּא הִרְהֵר תְּשׁוּבָה (מ) בְּלִבּוֹ:
 באר היטב  (מ) בלבו. אעפ''י שאנו רואין הגזילה עדיין בידו ולא מיקרי בעל תשובה עד שישליך השרץ מידו מ''מ כיון שהסכים בדעתו להשיב נקרא ג''כ צדיק ומידי ס''ק לא נפקא. ועיין מ''ש הבה''י:


לב עַל מְנָת שֶׁאֲנִי רָשָׁע, אֲפִלּוּ צַדִּיק גָּמוּר, הֲרֵי זוֹ מְקֻדֶּשֶׁת מִסָפֵק, שֶׁמָּא הִרְהֵר עֲבוֹדַת אֱלִילִים בְּלִבּוֹ: 

לג עַל מְנָת שֶׁאֲנִי בֶּן עִיר, וְנִמְצָא בֶּן עִיר וּבֶן כְּרַךְ; עַל מְנָת שֶׁאֲנִי בַּשָּׂם, וְנִמְצָא בַּשָּׂם וּבֻרְסְקִי (פֵּרוּשׁ, אֻמָּן לְעַבֵּד הָעוֹרוֹת); עַל מְנָת שֶׁשְּׁמִי יוֹסֵף, וְנִמְצָא שְׁמוֹ יוֹסֵף וְשִׁמְעוֹן; הֲרֵי זוֹ מְקֻדֶּשֶׁת. אֲבָל אִם אָמַר לָהּ: עַל מְנָת שֶׁאֵין שְׁמִי (מא) אֶלָּא יוֹסֵף, וְנִמְצָא שְׁמוֹ יוֹסֵף וְשִׁמְעוֹן; שֶׁאֵינִי אֶלָּא בֶּן עִיר, וְנִמְצָא בֶּן עִיר וּבֶן כְּרַךְ; שֶׁאֵינִי אֶלָּא בַּשָּׂם, וְנִמְצָא בַּשָּׂם וּבֻרְסְקִי, אֵינָהּ מְקֻדֶּשֶׁת:
 באר היטב  (מא) אלא יוסף. וה''ה אם אמר בלשונו אלא דינר א' ונמצא מאתיים אינה מקודשת הואיל ודקדק בלשונו שאמר אלא א' בה''י ע''ש:


לד הַמְקַדֵּשׁ אֶת הָאִשָּׁה וְחָזַר בּוֹ מִיָּד הוּא אוֹ הִיא, אַף עַל פִּי שֶׁחָזְרוּ בְּתוֹךְ כְּדֵי דִּבּוּר, אֵין חֲזָרָתַם כְּלוּם וַהֲרֵי הִיא (מב) מְקֻדֶּשֶׁת:
 באר היטב  (מב) מקודשת. ב''י ר''ס קל''ד הביא תשובת הר''ן דהיא מקודשת בודאי. ורשב''ם ס''פ יש נוחלין כתב דהוי קדושין מדרבנן:


לה הַמְקַדֵּשׁ עַל תְּנַאי, וְחָזַר אַחַר כַּמָּה יָמִים וּבִטֵּל הַתְּנַאי, אַף עַל פִּי שֶׁבִּטְּלוֹ (מג) בֵּינוֹ לְבֵינָהּ שֶׁלֹּא בִּפְנֵי עֵדִים, בָּטֵל הַתְּנַאי וַהֲרֵי הִיא מְקֻדֶּשֶׁת סְתָם. וְכֵן אִם הָיָה הַתְּנַאי מִן הָאִשָּׁה וּבִטְּלָה אוֹתוֹ בֵּינָהּ וּבֵינוֹ, בָּטֵל הַתְּנַאי. לְפִיכָךְ, הַמְקַדֵּשׁ עַל תְּנַאי וּבָעַל סְתָם, אוֹ כָּנַס (מד) סְתָם, הֲרֵי זוֹ צְרִיכָה גֵּט אַף עַל פִּי שֶׁלֹּא נִתְקַיֵּם הַתְּנַאי, שֶׁמָּא בִּטֵּל הַתְּנַאי כְּשֶׁבָּעַל אוֹ כְּשֶׁכָּנַס. וְאִם קִדְּשָׁהּ אַחֵר, צְרִיכָה גֵּט מִשְּׁנֵיהֶם (דַּעַת עַצְמוֹ):
 באר היטב  (מג) בינו לבינה. משום מחמת ביטול זה חלין קדושי הראשונים שהיה לפני עדים לכן א''צ עדים עכשיו והיינו כששניהם מודים. ואם הם מכחישים זא''ז עיין ס''ס. וב''ח כתב אם האיש אומר שנמחל התנאי והיא אומרת שלא נמחל הוי ס''ק. עיין ב''ש: (מד) סתם. עיין ב''ח בח''א ועיין ב''ש:


לו אָמַר לָהּ: הִתְקַדְּשִׁי לִי בִּפְרוּטָה זוֹ עַל מְנָת שֶׁאֶתֵּן לִיךְ מָנֶה, וְאַחַר כָּךְ אָמַר שֶׁאֵינוֹ רוֹצֶה לְקַיֵּם תְּנָאוֹ לְעוֹלָם, אֵין כּוֹפִין אוֹתוֹ לְקַיְּמוֹ, אֶלָּא קִדּוּשָׁיו בְּטֵלִים וְאֵינָהּ צְרִיכָה גֵּט. וּמִכָּל מָקוֹם בַּעַל נֶפֶשׁ לֹא יִשָּׂאֶנָּה בְּלֹא גֵּט, שֶׁמָּא אַחַר כָּךְ יֹאמַר שֶׁרוֹצֶה לְקַיֵּם הַתְּנַאי, לְקַלְקְלָהּ עַל הַשֵּׁנִי. וְאִם אָמַר שֶׁעֲדַיִן רוֹצֶה לְקַיְּמוֹ, אֵין יְכוֹלִים לְכֹפוֹ (מה) כָּל שְׁנֵים עָשָׂר חֹדֶשׁ, כְּדִין זְמַן שֶׁנּוֹתְנִים לִבְתוּלָה, וּמִשְּׁנֵים עָשָׂר חֹדֶשׁ וְאֵילָךְ כּוֹתְבִין עָלָיו אִגֶּרֶת מֶרֶד. וְאִם מֵת קֹדֶם שֶׁקִיֵּם הַתְּנַאי, אֲפִלּוּ חֲלִיצָה לֹא בָּעֲיָא. וְאִם מָחֲלָה הִיא הַתְּנַאי בְּחַיֵּי (מו) הַמְקַדֵּשׁ, גָּמְרוּ הַקִּדּוּשִׁין מִיָּד, כְּאִלּוּ קִיְּמוֹ. וְכָל זֶה כְּשֶׁלֹּא כְּנָסָהּ, אֲבָל כְּנָסָהּ, מְקֻדֶּשֶׁת מִיָּד, דְּמִסְתָמָא בִּשְׁעַת כְּנִיסָתָה (מז) לַחֻפָּה מָחֲלָה לַתְּנַאי, וְחַיָּב לִתֵּן לָהּ כְּתֻבָּתָהּ:
 באר היטב  (מה) כל יב''ח. הקשו אחרונים דלעיל סעי' י''ח בהג''ה מביא דלא חיישינן דלמא מראה לה בתר הכי למהוי ס''ק ע''ש והפרישה מתרץ דחילוק יש בין תנאי שאראה לך. ובין תנאי שאתן לך ע''ש. ועיין ב''ש: (מו) המקדש. כ''כ הטור. ובד''מ כתב בשם רי''ו אפי' אחר מיתה מהני מחילה. ונמצא שהיא מקודשת למפרע: (מז) לחופה. עיין ב''ש ועיין בר''ן שכתב כל התנאים שהוא חייב וכנס תוך הזמן אז אמרינן אף שלא נתקיים בזמן הוי קדושין מ''מ המעות שנתחייב הוא בתנאי נעשה עליו מלוה וצריך לקיים ואם טוען פרעתי נאמן:


לז מִי שֶׁהָלַךְ לִמְדִינַת הַיָּם וְקִדֵּשׁ עַל תְּנַאי: אִם בָּאתִי מִכָּאן עַד שְׁנֵים עָשָׂר חֹדֶשׁ תִּהְיֶה מְקֻדֶּשֶׁת מֵעַכְשָׁו, וְקֹדֶם שֶׁהָלַךְ נִתְרַצּוּ שְׁנֵיהֶם לְהַאֲרִיךְ (מח) הַזְּמַן, וְעָבַר שְׁנֵים עָשָׂר חֹדֶשׁ וְלֹא בָּא, וּבָא קֹדֶם הַזְּמַן הָאַחֲרוֹן, הָוֵי קִידוּשִׁין, דְּכָל מַעֲשֶׂה שֶׁנַּעֲשָׂה עַל תְּנַאי יָכוֹל לְבַטֵּל הַתְּנַאי אוֹ לְהוֹסִיף אוֹ לִגְרֹעַ מִמֶּנּוּ (הָרֹא''שׁ וְר' יְרוּחָם). וַאֲפִלּוּ נִתְאַכְּלוּ הַמָּעוֹת, הֲווֹ קִדּוּשִׁין לְמַפְרֵעַ כְּשֶׁנִּתְקַיֵּם תְּנַאי הַשֵּׁנִי:
 באר היטב  (מח) הזמן. בט''ז הקשה ממ''ש ביו''ד סי' רכ''ח סעיף ל''ט בנשבע לשלם בזמן פלוני אינו יוכל להרחיב הזמן:


לח בְּקִדּוּשִׁין, תְּנַאי שֶׁהוּא לְטוֹבָתוֹ, כְּגוֹן עַל מְנָת שֶׁאֵין בָּהּ מוּמִין אוֹ שֶׁאֵין עָלֶיהָ נְדָרִים, יָכוֹל לְבַטְּלוֹ. אֲבָל אִם הוּא לְטוֹבַת הָאִשָּׁה, כְּגוֹן עַל מְנָת (מט) שֶׁאֶתֵּן לִיךְ מָאתַיִם זוּז, נְהִי שֶׁהַתְּנַאי יָכוֹל לְבַטֵּל, מִכָּל מָקוֹם אֵינָהּ מְקֻדֶּשֶׁת אִם לֹא יִתֵּן לָהּ מָאתַיִם זוּז:
 באר היטב  (מט) יתן. היינו כל זמן שלא מחלה. ואם כנס אמרי' בודאי מחלה כיון שידוע לה שלא נתקיים התנאי ב''ש:


לט הָאוֹמֵר לְאִשָּׁה: הֲרֵי אַתְּ מְקֻדֶּשֶׁת לִי חוּץ מִפְּלוֹנִי, כְּלוֹמַר שֶׁלֹּא תֵּאָסֵר עָלָיו, אֶלָּא תִּהְיֶה אֵשֶׁת אִישׁ לְכָל הָעוֹלָם וְלִפְלוֹנִי כִּפְנוּיָה, הֲרֵי זוֹ מְקֻדֶּשֶׁת (נ) מִסָפֵק. אֲבָל אִם אָמַר לָהּ: הֲרֵי אַתְּ מְקֻדֶּשֶׁת לִי עַל מְנָת שֶׁתִּהְיֶה מֻתֶּרֶת לִפְלוֹנִי, הֲרֵי זֶה מְקֻדֶּשֶׁת וְתִהְיֶה אֲסוּרָה עָלָיו כִּשְׁאָר הָעָם, מִפְּנֵי שֶׁהִתְנָה בְּדָבָר שֶׁאִי אֶפְשָׁר לְקַיְּמוֹ. הגה: אִם חוֹלְקִין אִם נִתְקַיֵּם הַתְּנַאי (נא) אוֹ לֹא, יֵשׁ אוֹמְרִים דְּכָל תְּנַאי שֶׁהוּא בְּקוּם וַעֲשֵׂה אֵין אֶחָד מֵהֶם נֶאֱמָן לוֹמַר שֶׁקִּיֵּם תְּנַאי שֶׁהָיָה עָלָיו לְקַיֵּם, אֶלָּא צָרִיךְ עֵדִים; אֲבָל תְּנַאי שֶׁהוּא בְּשֵׁב וְאַל תַּעֲשֶׂה, כָּל אֶחָד מֵהֶם נֶאֱמָן, אִם אֵין שֶׁכְּנֶגְדּוֹ מַכְחִישׁוֹ (הָרַ''ן פֶּרֶק הָאוֹמֵר בְּשֵׁם הָאַחֲרוֹנִים). וְיֵשׁ אוֹמְרִים דַּאֲפִלּוּ בְּקוּם וְעֲשֵׂה נַמֵּי נֶאֱמָן, כָּל שֶׁאֵין כְּנֶגְדּוֹ מַכְחִישׁוֹ (הָרַמְבַּ''ן וְר''י):
 באר היטב  (נ) מספק. כ''כ הרמב''ם פ''ז מה''א. מיהו לדעת תוס' פרק האומר והר''ן אינה מקודשת כלל ב''ש: (נא) או לא. דין זה נחלק לד' אופנים. א' אם שניהם אומרים נתקיים התנאי. ב' אם שניהם אומרים לא נתקיים התנאי. ג' אם מכחישים זא''ז. ד' אם אחד אומר נתקיים והשני אומר אינו יודע. אם התנאי הוא בקום עשה. אם שניהם אומרים נתקיים נאמנים לא יהא אם ירצו ימחלו זה לזה ואם שניהם אומרים לא נתקיים כי היכי דיבטלו הקדושין ג''כ נאמנים. ואם הוא אומר נתקיים והיא אומרת איני יודע. הוי ס''ק. ואם היא מכחישו בברי שלא נתקיים לכ''ע הקדושין בטילין. והאומר נתקיים התנאי הוי כאומר קדשתיך ואסור בקרוביה. ואם הוא אמר שלא נתקיים אפילו אם היא אומרת ברי שנתקיים אינה נאמנת בלא ראיה. מ''מ היא אסורה בקרוביו. ואם התנאי שב ואל תעשה. אם שניהם אומרים נתקיים ולא עברו וה''ה אם הוא אמר נתקיים ולא עבר והיא אומרת א''י נאמן. ואם היא מכחישו ואמרה דלא נתקיים משמע מר''ן נמי דא''י להכחישו בלא עדים דלא חיישינן שעבר בפועל. ואם שניהם אומרים לא נתקיים אלא עברו בפועל נמי אינם נאמנים דלא חיישינן דעברו התנאי בפועל ועיין ב''ש ודו''ק ועיין בה''י:




סימן לט - המקדש את האשה על מנת שאין עליה נדרים ומומין, ועל מי להביא ראיה אם נמצאו,
ובו ז' סעיפים 
א הַמְקַדֵּשׁ אֶת הָאִשָּׁה עַל מְנָת שֶׁאֵין עָלֶיהָ נְדָרִים, וְנִמְצָא עָלֶיהָ אֶחָד מִשְּׁלשָׁה נְדָרִים אֵלּוּ שֶׁדֶּרֶךְ בְּנֵי אָדָם לְהַקְפִּיד עֲלֵיהֶם: שֶׁלֹּא תֹּאכַל בָּשָׂר, אוֹ שֶׁלֹּא תִּשְׁתֶּה יַיִן, אוֹ שֶׁלֹּא תִּתְקַשֵּׁט בְּמִינֵי צִבְעוֹנִים, אֵינָהּ (א) מְקֻדֶּשֶׁת. וְאֵינָהּ צְרִיכָה גֵּט (טוּר). וְהוּא הַדִּין לִנְדָרִים שֶׁבֵּינוֹ (ב) לְבֵינָהּ דְּהָוֵי בִּכְלַל נְדָרִים שֶׁדֶּרֶךְ בְּנֵי אָדָם לְהַקְפִּיד עֲלֵיהֶם. נִמְצָא עָלֶיהָ נֶדֶר חוּץ מֵאֵלּוּ, אַף עַל פִּי שֶׁהוּא אוֹמֵר: מַקְפִּיד אֲנִי אֲפִלּוּ עַל זֶה, הֲרֵי זוֹ מְקֻדֶּשֶׁת. וְאִם אָמַר לָהּ: עַל מְנָת שֶׁאֵין עָלַיִךְ כָּל נֶדֶר, אֲפִלּוּ נִמְצָא שֶׁנָּדְרָה שֶׁלֹּא תֹּאכַל חָרוּבִין, אֵינָהּ מְקֻדֶּשֶׁת. וְיֵשׁ מִי שֶׁאוֹמֵר שֶׁחוֹשְׁשִׁין שֶׁמָּא תֵּלֵךְ אֵצֶל חָכָם וְיַתִּיר לָהּ וְלָכֵן אֲסוּרָה לְהִנָּשֵׂא בְּלֹא גֵּט:
 באר היטב  (א) מקודשת. ואם רוצה למחול חלין הקדושין למפרע וא''צ קדושין אחרים עיין ב''ש: (ב) לבינה. לאו כל הנדרים שבינו לבינה המבוארים בי''ד סי' רל''ד אלא דברים גדולים כגון נטולה אני מן היהודים וכיוצא בהם שדרך רוב בני אדם להקפיד בהם ח''מ והר''ן:


ב הָיוּ עָלֶיהָ נְדָרִים, וְהָלְכָה אֵצֶל חָכָם וְהִתִּירָהּ, מְקֻדֶּשֶׁת. וַאֲפִלּוּ הִיא אִשָּׁה חֲשׁוּבָה. בַּמֶּה דְבָרִים אֲמוּרִים, שֶׁהִתִּירָהּ חָכָם קֹדֶם שֶׁנּוֹדְעוּ לַבַּעַל, אֲבָל אִם נוֹדְעוּ לַבַּעַל קֹדֶם שֶׁהִתִּירָהּ, מִיָּד נִתְבַּטְּלוּ הַקִּדּוּשִׁין. וְיֵשׁ מִי שֶׁאוֹמֵר, שֶׁאִם הִיא אִשָּׁה חֲשׁוּבָה, אֲפִלּוּ אִם קֹדֶם שֶׁנּוֹדְעוּ לַבַּעַל הִתִּירָהּ חָכָם, הִיא סָפֵק מְקֻדֶּשֶׁת. וְאִם קִדְּשָׁהּ עַל מְנָת שֶׁאֵין עָלֶיהָ נְדָרִים, וּבָעַל סְתָם, עַיֵּן לְעֵיל סִימָן ל''ח סָעִיף ל''ה: 

ג הַמְקַדֵּשׁ אֶת הָאִשָּׁה עַל מְנָת שֶׁאֵין בָּהּ מוּמִין, וְנִמְצְאוּ בָּהּ אֶחָד מִן הַמּוּמִין הַפּוֹסְלִים בְּנָשִׁים, אֵינָהּ מְקֻדֶּשֶׁת. נִמְצָא בָּהּ מוּם (ג) אַחֵר חוּץ מֵאוֹתָם הַמּוּמִין, אַף עַל פִּי שֶׁאָמַר: מַקְפִּיד אֲנִי אֲפִלּוּ עַל זֶה, הֲרֵי זוֹ מְקֻדֶּשֶׁת:
 באר היטב  (ג) אחר. אפשר אם אמר בפירוש ע''מ שאין בה כל מום אז אפי' שאר מומין מעכב כמו בנדרים אם אמר ע''מ שאין עליך כל נדר ב''ש:


ד וּמַה הֵן הַמּוּמִין הַפּוֹסְלִים בְּנָשִׁים, כָּל הַמּוּמִין הַפּוֹסְלִים (ד) בְּכֹהֲנִים פּוֹסְלִים בְּנָשִׁים, וְיוֹתֵר עֲלֵיהֶם בְּנָשִׁים: רֵיחַ רַע, וְזֵעָה, וְרֵיחַ הַפֶּה, וְיֵשׁ אוֹמְרִים דְּאַף רֵיחַ הַחֹטֶם (מָרְדְּכַי בְּשֵׁם הָר''ם), וְקוֹל עָבֶה, וְדַדֶּיהָ גַּסִים מֵחַבְרוֹתֶיהָ טֶפַח, וְטֶפַח בֵּין דַּד לְדַד, וּנְשִׁיכַת כֶּלֶב וְנַעֲשָׂה הַמָּקוֹם צַלֶּקֶת (פֵּרוּשׁ, שֶׁנִּתְרַפְּאָה הַמַּכָּה וְקָרַם עָלֶיהָ עוֹר וְלֹא נִשְׁאַר אֶלָּא רֹשֶׁם הַמַּכָּה), וְשׁוּמָא (פֵּרוּשׁ, וירואה בְּלַעַ''ז רַשִׁ''י) שֶׁעַל הַפַּדַּחַת, אֲפִלּוּ הָיְתָה קְטַנָּה בְּיוֹתֵר, וְאַף עַל פִּי שֶׁאֵין בָּהּ שֵׂעָר, וְזוֹ הִיא הַשּׁוּמָא שֶׁיְּתֵרָה אִשָּׁה עַל הַכֹּהֲנִים, וְהוּא שֶׁעוֹמֶדֶת תַּחַת כִּפָּה שֶׁבְּרֹאשָׁהּ, פְּעָמִים נִרְאֵית וּפְעָמִים אֵינָהּ נִרְאֵית, שֶׁאִם תָּמִיד נִרְאֵית, הֲרֵי רָאָה (ה) וְנִתְפַּיֵּס, וְאִם תָּמִיד אֵינָהּ (ו) נִרְאֵית, אֵינוֹ מוּם. הגה: וְאִם יֵשׁ מֶרְחָץ בָּעִיר, אֲפִלּוּ מוּמִין שֶׁבַּסֵּתֶר אֵין מְבַטְּלִים. בַּמֶּה דְבָרִים אֲמוּרִים, כְּשֶׁדֶּרֶךְ הַבָּנוֹת לֵילֵךְ לַמֶּרְחָץ בְּגָלוּי, אֲבָל בְּמָקוֹם שֶׁאֵין הַבָּנוֹת הוֹלְכוֹת לַמֶּרְחָץ, רַק בַּלַּיְלָה וּבְהֵחָבֵא, אֲפִלּוּ מוּמִין שֶׁבְּגָלוּי מְבַטְּלִין. נִכְפֶּה, אִם הוּא לִזְמַן קָבוּעַ, הָוֵי מוּם שֶׁבַּסֵּתֶר; וְאִם אֵינוֹ לִזְמַן קָבוּעַ, הָוֵי מוּם שֶׁבְּגָלוּי. וְעַיֵּן לְקַמָּן סִימָן קי''ז עוֹד מִדִּינֵי מוּמִין. יֵשׁ אוֹמְרִים דְּנִכְפֶּה (ז) וְרֵיחַ הַפֶּה אֵין חִלּוּק בֵּין מֶרְחָץ בָּעִיר אוֹ לֹא (רַבִּי יְרוּחָם נָתִיב כ''ג):
 באר היטב  (ד) בכהנים. עיין ברמב''ם הלכות ביאת מקדש פ''ח. ואשה המשתנת במטה תמיד. או מצורעת פסק הב''י דהוי מום. ובד''מ הניח בצ''ע ובט''ז כתב דצריך ליתן לה כתובה אבל יוכל לגרשה בע''כ אפי' בזמן הזה דאיכ' חרם ר''ג וע''ל סי' קי''ז ס''ה. ואיש המשתין במטה כתב בבאר שבע דף קי''ב ע''ב דלא הוי מום עיין בה''י. אם יש לה חטטין בראשה אם הם רבים מומין יחשבו ואם הם מעט מזער אפשר שדרך נשים כך ולא חשיב מום הראנ''ח ח''א סי' ק''ב: (ה) ונתפייס. ויש להחמיר אפילו במומין שבגלוי דכל שלא נכנסה לרשות הבעל יש לומר שלא ראה. ב''ש. ע''ש שהעלה אם לא התנה כלל ונמצא בה מום אחר השידוכין יוכל לבטל השידוך ופטור בלא קנס דהא אם נמצא אחר הנשואין א''צ ליתן לה הכתובה א''כ אחר השידוכין פטור בלא קנס: (ו) נראית. דוקא בשומא קטנה ואין בה שער אין מום כשאינה נראית אבל שומא גדולה כאיסר או אם יש בה שער אפי' אינה נראית הוי מום. וכן צלקת אפילו אינה נראה. אבל הרמב''ם כתב דשומא לא הוי מום רק בעור הפנים ח''מ ב''ש: (ז) וריח הפה. וכן זיעה וקול עבה אפשר לה להזהר בשעה קטנה כל זמן היותה במרחץ ח''מ ב''ש:


ה הַמְקַדֵּשׁ אִשָּׁה סְתָם, וְנִמְצְאוּ עָלֶיהָ אֶחָד מִן הַמּוּמִין הַפּוֹסְלִים בְּנָשִׁים, אוֹ נִמְצָא עָלֶיהָ אֶחָד מִנְּדָרִים שֶׁדֶּרֶךְ בְּנֵי אָדָם לְהַקְפִּיד עֲלֵיהֶם, הֲרֵי זוֹ מְקֻדֶּשֶׁת (ח) מִסָפֵק:
 באר היטב  (ח) מספק. כתב הח''מ דאיירי מיד כשרואה המום מקפיד ואינו חפץ בה אבל אם שותק כשנודע לו המום אף דצווח אח''כ הוי קדושין ודאי עיין ב''ש ובה''י:


ו קִדְּשָׁהּ עַל מְנָת שֶׁאֵין בָּהּ מוּמִין, וְהָיוּ בָּהּ מוּמִין וְהָלְכָה אֵצֶל רוֹפֵא וְרִפֵּא (ט) אוֹתָהּ, אֵינָהּ מְקֻדֶּשֶׁת. אֲבָל אִם הִתְנָה הָאִשָּׁה (עַל מְנָת) שֶׁאֵין בּוֹ מוּמִין, וְהָיוּ בּוֹ מוּמִין וְהָלַךְ אֵצֶל (י) רוֹפֵא וְרִפְּאוֹ, הֲרֵי זוֹ מְקֻדֶּשֶׁת, שֶׁאֵין גְּנַאי לָאִישׁ בְּמוּמִין שֶׁכְּבָר נִתְרַפְּאוּ, וְהָאִשָּׁה אֵינָהּ מַקְפֶּדֶת עַל זֹאת:
 באר היטב  (ט) אותה. אפי' אם נתרפאת קודם ידיעת הבעל אפ''ה אינה מקודשת. ומיהו אם בשעת הקדושין כבר נתרפאו המומין שהיו בה קודם הקדושין מקודשת דלא התנה ע''ז. ואם היתה מצורעת קודם הקדושין או שהיתה נכפה בילדותה הוי מום דיש לחוש שמא תחזור ותהיה מצורעת ונכפה תחתיו ח''מ ב''ש: (י) וריפא'. ואם נודע לה ואח''כ נתרפא מסיק הח''מ אם נתבטל הקדושין. ואם הוא מתנה ע''מ שאין בו נדר ונמצאו בו נדרים אינה מקודשת אפילו אם התיר החכם אחר שנודע לה ב''ש ע''ש:


ז קִדְּשָׁהּ עַל מְנָת שֶׁלֹּא יִהְיוּ בָּהּ מוּמִין, וְנִמְצְאוּ בָּהּ מוּמִין וְרִפְּאָן הָרוֹפֵא, הֲרֵי זוֹ מְקֻדֶּשֶׁת (יא) לְמַפְרֵעַ:
 באר היטב  (יא) למפרע. וח''מ כתב דהוי ס''ק ע''ש:




סימן מ - דין המקדש לאחר זמן, כגון לאחר שתלד ודומיו
ובו ח' סעיפים 
א הָאוֹמֵר לְאִשָּׁה: הֲרֵי אַתְּ מְקֻדֶּשֶׁת לִי בִּפְרוּטָה זוֹ לְאַחַר שְׁלֹשִׁים יוֹם, אַף עַל פִּי שֶׁנִּתְאַכְּלוּ הַמָּעוֹת בְּתוֹךְ שְׁלֹשִׁים יוֹם, הֲרֵי זוֹ מְקֻדֶּשֶׁת לְאַחַר שְׁלֹשִׁים יוֹם; וְאִם חָזַר בּוֹ בְּתוֹךְ הַשְּׁלשִׁים יוֹם, אוֹ חָזְרָה הִיא, אֵינָהּ (א) מְקֻדֶּשֶׁת. הגה: וְיֵשׁ אוֹמְרִים דְּאִם קִדְּשָׁהּ (ב) בִּשְׁטָר וְאֵינוֹ בְּעַיִן לְאַחַר (ג) שְׁלֹשִים יוֹם, אֶלָּא נִקְרַע אוֹ נֶאֱבַד תּוֹךְ שְׁלֹשִים, אֵינָהּ מְקֻדֶּשֶׁת (הָרַ''ן פֶּרֶק הָאוֹמֵר). הַמְקַדֵּשׁ אִשָּׁה עַל שְׁלֹשִים יוֹם, מְקֻדֶּשֶׁת לְעוֹלָם (שָׁם):
 באר היטב  (א) מקודשת. וצריכה להחזיר הקדושין לכ''ע. ואם חזר הוא להר''ן א''צ להחזיר הקדושין. ולתשובת הרא''ש ומהרי''ט צריכה להחזיר הקדושין אפי' אם הוא חוזר ב''ש: (ב) בשטר. דאם קדשה בכסף הוי כאלו הכסף בעין כיון שהיא צריכה להחזירן אבל בשטר אם נאבד או נקרע לא נשאר כלום אחר למ''ד יום. וה''ה אם השטר בעין ואינו (ברשותו) [ברשותה] אלא מונח בר''ה הדין כן. ואם הנייר של השטר ש''פ הוי כקדושי כסף כי דעתו גם על הנייר הר''ן: (ג) למ''ד יום. אר''ס קאי אם מקדש בכסף אבל אם מקדש בשטר מדמה הר''ן לדין המגרש שאמר היום אי את אשתי כמ''ש סי' קל''ז דהוי ספק מגורשת וה''ה הכא הוי ס''ק. וע''ל סי' ל''ח ס''ק א':


ב בָּא שֵׁנִי וְקִדְּשָׁהּ בְּתוֹךְ שְׁלֹשִׁים יוֹם, הֲרֵי זוֹ מְקֻדֶּשֶׁת לַשֵּׁנִי לְעוֹלָם, לְפִי שֶׁבְּשָׁעָה שֶׁקִּדְּשָׁהּ הַשֵּׁנִי לֹא הָיְתָה מְקֻדֶּשֶׁת וְתָפְסוּ בָּהּ קִדּוּשֵׁי שֵׁנִי וְנַעֲשֵׂית אֵשֶׁת אִישׁ, וּלְאַחַר הַשְּׁלשִׁים יוֹם כְּשֶׁיָּבוֹאוּ קִדּוּשֵׁי רִאשׁוֹן יִמְצְאוּ אוֹתָהּ אֵשֶׁת אִישׁ, וְנִמְצָא הָרִאשׁוֹן כְּמִי שֶׁקִּדֵּשׁ אֵשֶׁת אִישׁ שֶׁאֵין קִדּוּשִׁין תּוֹפְסִין בָּהּ. אֲבָל אִם מֵת הַשֵּׁנִי אוֹ גֵּרְשָׁהּ תּוֹךְ שְׁלֹשִים, חָזְרוּ קִדּוּשֵׁי רִאשׁוֹן (טוּר בְּשֵׁם יֵשׁ אוֹמְרִים) וְלָכֵן צְרִיכָה גֵּט מִן הָרִאשׁוֹן, וְיֵשׁ חוֹלְקִין (טוּר בְּשֵׁם הָרֹא''שׁ): 

ג הָאוֹמֵר לְאִשָּׁה: הֲרֵי אַתְּ מְקֻדֶּשֶׁת לִי בִּפְרוּטָה זוֹ מֵעַכְשָׁו וּלְאַחַר שְׁלֹשִׁים יוֹם, וּבָא אַחֵר וְקִדְּשָׁהּ בְּתוֹךְ הַשְּׁלשִׁים יוֹם, הֲרֵי זוֹ מְקֻדֶּשֶׁת מִסָפֵק לִשְׁנֵיהֶם; לְפִיכָךְ, שְׁנֵיהֶם נוֹתְנִין גֵּט, בֵּין בְּתוֹךְ הַשְּׁלשִׁים יוֹם וּבֵין לְאַחַר הַשְּׁלשִׁים יוֹם:

ד אָמַר לָהּ: הֲרֵי אַתְּ מְקֻדֶּשֶׁת לִי מֵעַכְשָׁו וּלְאַחַר שְׁלֹשִׁים יוֹם, וּבָא אַחֵר וְאָמַר: הֲרֵי אַתְּ מְקֻדֶּשֶׁת לִי מֵעַכְשָׁו וּלְאַחַר עֶשְׂרִים יוֹם, וּבָא אֶחָד וְאָמַר: הֲרֵי אַתְּ מְקֻדֶּשֶׁת לִי מֵעַכְשָׁו וּלְאַחַר עֲשָׂרָה יָמִים, אֲפִלּוּ הֵם מֵאָה עַל הַסֵדֶר הַזֶּה, קִדּוּשֵׁי כֻּלָּם תּוֹפְסִין בָּהּ וּצְרִיכָה גֵּט מִכָּל אֶחָד וְאֶחָד, מִפְּנֵי שֶׁהִיא סְפֵק מְקֻדֶּשֶׁת מִכֻּלָּן: 

ה הָאוֹמֵר לְאִשָּׁה: הֲרֵי אַתְּ מְקֻדֶּשֶׁת לִי בִּפְרוּטָה זוֹ לְאַחַר שֶׁאֶתְגַּיֵּר, לְאַחַר שֶׁתִּתְגַּיְּרִי, לְאַחַר שֶׁאֶשְׁתַּחְרֵר, לְאַחַר שֶׁתִּשְׁתַּחְרְרִי, לְאַחַר שֶׁיָּמוּת בַּעֲלֵךְ, לְאַחַר שֶׁתָּמוּת אֲחוֹתֵךְ, אֵינָהּ מְקֻדֶּשֶׁת, לְפִי שֶׁאֵינוֹ יָכוֹל עַתָּה לְקַדְּשָׁהּ: 

ו הָאוֹמֵר לִיבָמָה: הֲרֵי אַתְּ מְקֻדֶּשֶׁת לִי בִּפְרוּטָה זוֹ לְאַחַר שֶׁיַּחֲלֹץ לִיךְ יְבָמִיךְ, הֲרֵי זוֹ סָפֵק מְקֻדֶּשֶׁת: 

ז הַנּוֹתֵן שְׁתֵּי פְּרוּטוֹת לְאִשָּׁה, וְאָמַר לָהּ: הֲרֵי אַתְּ מְקֻדֶּשֶׁת לִי הַיּוֹם בְּאַחַת, וּבְאַחַת לְאַחַר שֶׁאֲגָרְשֵׁךְ, הֲרֵי זוֹ מְקֻדֶּשֶׁת, וּכְשֶׁיְּגָרֵשׁ אוֹתָהּ תִּהְיֶה סָפֵק מְקֻדֶּשֶׁת. אֲבָל אִם נָתַן פְּרוּטָה לְאֵשֶׁת אִישׁ וְאָמַר לָהּ: הֲרֵי אַתְּ מְקֻדֶּשֶׁת לְאַחַר שֶׁתִּתְגָּרְשִׁי, אוֹ אִם נָתַן פְּרוּטָה לְאִשְׁתּוֹ וְאָמַר לָהּ: הֲרֵי אַתְּ מְקֻדֶּשֶׁת לִי לְאַחַר שֶׁאֲגָרְשֵׁךְ, אֵינוֹ כְּלוּם: 

ח הָאוֹמֵר לַחֲבֵרוֹ: אִם תֵּלֵד אִשְׁתְּךָ נְקֵבָה תְּהֵא מְקֻדֶּשֶׁת לִי, אֵינוֹ כְּלוּם; וּלְהָרַמְבַּ''ם וּקְצָת מְפָרְשִׁים, אִם הָיְתָה אֵשֶׁת חֲבֵרוֹ מְעֻבֶּרֶת וְהֻכַּר הָעֻבָּר, (ד) הַבַּת מְקֻדֶּשֶׁת, וְצָרִיךְ לַחֲזֹר וּלְקַדְּשָׁהּ מֵאָבִיהָ לְאַחַר שֶׁתֵּלֵד, כְּדֵי שֶׁיַּכְנִיסֶנָּה בְּקִדּוּשִׁין שֶׁאֵין בָּהֶם דֹּפִי:
 באר היטב  (ד) הבת מקודשת. ר''ל ס''ק ב''ש ע''ש: ר ה




סימן מא - דין המקדש שתי אחיות, או הרבה נשים והיו בהם נכריות.
ובו ד' סעיפים 
א מְקַדֵּשׁ אָדָם כַּמָּה נָשִׁים כְּאֶחָד, וְהוּא שֶׁיִּהְיֶה שְׁוֵה פְּרוּטָה לְכָל אַחַת וְאַחַת. וִיכוֹלָה אַחַת מֵהֶן לְקַבֵּל הַקִּדּוּשִׁין בִּשְׁבִיל כֻּלָּן, לְדַעְתָּן: 

ב הַמְקַדֵּשׁ שְׁתֵּי נָשִׁים כְּאַחַת, שֶׁאָסוּר לִשָּׂא שְׁתֵּיהֶן מִשּׁוּם עֶרְוָה, אֵינָן מְקֻדָּשׁוֹת. כֵּיצַד, כְּגוֹן שֶׁקִּדֵּשׁ אִשָּׁה וּבִתָּהּ, אוֹ שְׁתֵּי אֲחָיוֹת כְּאַחַת, שֶׁאָמַר: הֲרֵי שְׁתֵּיכֶן מְקֻדָּשׁוֹת לִי, אֵינָן מְקֻדָּשׁוֹת וְאֵין שׁוּם אַחַת מֵהֶן צְרִיכָה גֵּט. וְאִם לֹא קִדֵּשׁ אֶלָּא אַחַת, וְלֹא פֵּרַשׁ אֵיזוֹ, כְּגוֹן שֶׁאָמַר לְאָב: אַחַת מִבְּנוֹתֶיךָ מְקֻדֶּשֶׁת לִי, וְקִבֵּל הָאָב הַקִּדּוּשִׁין, אוֹ אִם שְׁתַּיִם אוֹ שָׁלשׁ אֲחָיוֹת עָשְׂתָה אַחַת מֵהֶן שָׁלִיחַ לַחֲבֶרְתָּהּ לְקַבֵּל קִדּוּשֶׁיהָ, וְנָתַן בְּיָדָהּ, וְאָמַר לָהּ: אַחַת מִכֵּן מְקֻדֶּשֶׁת לִי, כֻּלָּן צְרִיכוֹת גֵּט מִמֶּנּוּ, וְאָסוּר לָבוֹא עַל שׁוּם אַחַת מֵהֶן, שֶׁמָּא הִיא אֲחוֹת אִשְׁתּוֹ: 

ג קִדֵּשׁ נָשִׁים רַבּוֹת כְּאַחַת, וְהָיוּ בָּהֶן שְׁתֵּי אֲחָיוֹת (אוֹ) אִשָּׁה וּבִתָּהּ, אִם אָמַר: הָרְאוּיָה מִכֶּן לְבִיאָה (א) מְקֻדֶּשֶׁת לִי, הֲרֵי כֻּלָּן מְקֻדָּשׁוֹת לוֹ חוּץ מִשְּׁתֵּי אֲחָיוֹת אוֹ אִשָּׁה וּבִתָּהּ וְכַיּוֹצֵא בָּהֶן. וְאִם אָמַר: כֻּלְּכֶן מְקֻדָּשׁוֹת לִי, נָכְרִיּוֹת מְקֻדָּשׁוֹת וַאֲחָיוֹת אֵין מְקֻדָּשׁוֹת; וְיֵשׁ אוֹמְרִים שֶׁאַף נָכְרִיּוֹת אֵינָן מְקֻדָּשׁוֹת, הִלְכָּךְ נָכְרִיּוֹת מְקֻדָּשׁוֹת מִסָפֵק. וְאִם אָמַר: אַחַת מִכֻּלְּכֶן מְקֻדֶּשֶׁת לִי, כֻּלָּן, בֵּין נָכְרִיּוֹת בֵּין אֲחָיוֹת, מְקֻדָּשׁוֹת מִסָפֵק:
 באר היטב  (א) מקודשות. ר''ל בודאי. ואם אמר א' מכם הראויה לביאה אז כ''א מקודשת מספק. ועיין בדרישה שכתב דאיירי באומר בפירוש אחת מכם הראויה לביאה וכו' ע''ש. ותמה אנכי דבגמר' לא משמע דאיירי באומר בפירוש אחת מכם הראויה לביאה וכו' ע''ש. ותמה אנכי דבגמר' לא משמע הכי. וכן מצאתי בב''ח בק''א שהרגיש בזה והשיג עליו. גם רש''י כתב שם בהדי' אליב' דרבא והא דלא אוקמ' דאמר אחת מכם משום דתני במתני' כולכם וכו' ע''ש. א''כ ודאי דמה דפריך רבא לעיל מיני' אלא לאו דאמר להו אחת מכם וכו' ר''ל באומר כולכם ואחת מב' אחיות עיין ודו''ק וכ''כ נחלת צבי:


ד אִם הָיְתָה בְּתוֹךְ הַנָּשִׁים שֶׁקִּדֵּשׁ שִׁפְחָה אוֹ כּוּתִית, אוֹ שֶׁהִיא עֶרְוָה עָלָיו כְּגוֹן אֵשֶׁת אִישׁ אוֹ בִּתּוֹ אוֹ אֲחוֹתוֹ וְכַיּוֹצֵא בָּהֶן, וְאָמַר: הָרְאוּיָה מִכֶּן לְבִיאָה מְקֻדֶּשֶׁת לִי, שְׁאָר נָשִׁים מְקֻדָּשׁוֹת. וְאִם אָמַר: כֻּלְּכֶן מְקֻדָּשׁוֹת לִי, שְׁאָר נָשִׁים מְקֻדָּשׁוֹת מִסָפֵק: 



סימן מב - אין מקדשין אלא לרצון האשה ובפני שני עדים
ובו ה' סעיפים 
א אֵין הָאִשָּׁה מִתְקַדֶּשֶׁת אֶלָּא לִרְצוֹנָהּ. וְהַמְקַדֵּשׁ אִשָּׁה בְּעַל כָּרְחָהּ, אֵינָהּ (א) מְקֻדֶּשֶׁת. אֲבָל הָאִישׁ שֶׁאֲנָסוּהוּ עַד שֶׁקִּדֵּשׁ בְּעַל כָּרְחוֹ, הֲרֵי זוֹ מְקֻדֶּשֶׁת, וְיֵשׁ אוֹמְרִים שֶׁאֵינָהּ מְקֻדֶּשֶׁת, הִלְכָּךְ הֲוָה לֵהּ (ב) סָפֵק. הגה: אָמְרָה תְּחִלָּה: קַדְּשֵׁנִי, וְזָרַק קִדּוּשִׁין לְתוֹךְ חֵיקָהּ וְאָמַר לָהּ: הֲרֵי אַתְּ מְקֻדֶּשֶׁת לִי, וְנִעֲרָה בְּגָדֶיהָ תּוֹךְ כְּדֵי דִּבּוּר לְהַשְׁלִיךְ מִמֶּנָּה הַקִּדּוּשִׁין, וְאוֹמֶרֶת שֶׁלֹּא כִּוְּנָה מִתְּחִלָּה רַק לִשְׂחֹק בְּעָלְמָא, אֲפִלּוּ הָכִי הָוֵי (ג) מְקֻדֶּשֶׁת (תְּשׁוּבַת מוהר''ם סוֹף סֵפֶר נָשִׁים). וְאֵין הוֹלְכִים בְּעִנְיַן קִדּוּשִׁין אַחַר אֻמְדָּנוֹת וְהוֹכָחוֹת הַמּוֹכִיחוֹת שֶׁלֹּא כִּוְּנָה לְשֵׁם קִדּוּשִׁין (שָׁם). לָקַח יַד (ד) הָאִשָּׁה בְּחָזְקָה שֶׁלֹּא בִּרְצוֹנָהּ וְקִדְּשָׁהּ, וְהִיא לֹא זָרְקָה הַקִּדּוּשִׁין, הָוֵי מְקֻדֶּשֶׁת. אַף עַל פִּי שֶׁמִּתְּחִלָּה בְּאֹנֶס הָיָה, וְנָתַן לָהּ סְתָם וְלֹא אָמַר לָהּ כְּלוּם, הוֹאִיל וּבִתְחִלָּה דִּבֵּר עִמָּהּ מִקִּדּוּשִׁין (הַגָּהוֹת מָרְדְּכַי סוֹף גִּטִּין). הָיָה חַיָּב לָהּ מָעוֹת וְאָמְרָה לוֹ: תֵּן לִי מָעוֹתַי, וְכַאֲשֶׁר הִתְחִיל לִתֵּן אָמַר לָהּ: הֲרֵי אַתְּ מְקֻדֶּשֶׁת לִי, וְזָרְקָה הִיא הַמָּעוֹת מִיָּדָהּ, אֵינָן קִדּוּשִׁין (טוּר בְּשֵׁם תְּשׁוּבַת הָרֹא''שׁ):
 באר היטב  (א) מקודשת. ב' אומרים נתקדשה באונס וב' אומרים נתקדשה לרצונה אם נשאת תצא זולת אם נתקדשה לא' מעידיה כנה''ג בשם תשובת כ''י. והרדב''ז סי' נ''ז כתב אפי' שלא נשאת לא' מעידיה לא תצא. נתקדשה שלא לרצונה אפילו אמרה רוצה אני אינה מקודשת עצמות יוסף דף ע''א ובחידושי מהרי''ט על קידושין ועיין בה''י מ''ש: (ב) ספק. אפילו אמר רוצה אני עצמות יוסף. ואם מסר מודעא על הקדושין. קדושין בטלין. הרש''ך ח''ב דף ל''ז ע''ב: (ג) מקודשת. עיין בה''י: (ד) האשה. זה קאי אדלעיל שאמרה תחלה קדשני לכן מסיים כאן הואיל ובתחלה דבר עמה מקדושין בה''י ע''ש. לכאורה תמוה הוא דא''כ למה כתב והיא לא זרקה הקדושין וכו הא אפי אם זרקה נמי מקודשת כמו שפסק לפני זה וניערה בגדיה וכו' ודו''ק ועיין ח''מ ב''ש:


ב הַמְקַדֵּשׁ שֶׁלֹּא בְּעֵדִים, וַאֲפִלּוּ (ה) בְּעֵד אֶחָד, אֵינָם קִדּוּשִׁין. וַאֲפִלּוּ שְׁנֵיהֶם מוֹדִים בַּדָּבָר. וַאֲפִלּוּ קִדְּשָׁהּ בִּפְנֵי עֵד אֶחָד וְאַחַר כָּךְ קִדְּשָׁהּ בִּפְנֵי עֵד אַחֵר, זֶה שֶׁלֹּא בִּפְנֵי זֶה, אֵינָהּ מְקֻדֶּשֶׁת. הגה: וְיֵשׁ מַחֲמִירִים אִם מְקַדֵּשׁ לִפְנֵי עֵד אֶחָד (טוּר בְּשֵׁם סְמַ''ג) אִם שְׁנֵיהֶם מוֹדִים; אֲבָל אִם אֶחָד מַכְחִישׁ (ו) הָעֵד, אֵין לָחוּשׁ (כָּךְ מְפָרֵשׁ הָרשב''ץ לְדַעַת הַסְמַ''ג). וּבִמְקוֹם עִגּוּן וְדֹחַק, יֵשׁ לִסְמֹךְ אַדִּבְרֵי הַמְּקִלִּין. וְאֵין חִלּוּק בֵּין אוֹמֵר הָעֵד שֶׁנִּתְקַדְּשָׁה לְפָנָיו לְבַד, אוֹ שֶׁאוֹמֵר שֶׁנִּתְקַדְּשָׁה לִפְנֵי שְׁנַיִם וְהוּא לְבַד (ז) רָאָה, וְהָאֲחֵרִים אוֹמְרִים שֶׁלֹּא רָאוּ (בֵּית יוֹסֵף, וְכֵן מַשְׁמָע בִּתְשׁוּבַת הָרַשְׁבָּ''א). וְכֵן אִם קִדֵּשׁ לִפְנֵי שְׁנַיִם, וְהָאֶחָד מֵהֶם (ח) קָרוֹב, הָוֵי כִּמְקַדֵּשׁ לִפְנֵי עֵד אֶחָד. וְעַיֵּן לְקַמָּן סִימָן מ''ז סָעִיף ג':
 באר היטב  (ה) ע''א. אבל לפני נשים לכ''ע אין לחוש רשב''ץ ב''ש. ועיין תשובת חכם צבי שאלה קט''ו שחולק שם על מ''ש הח''מ בס''ק ד' גם מ''ש הח''מ רס''ק ב' מיישבו שם. ועיין מ''ש בשאלה קל''ה: (ו) העד. הב''ח מחלק אם א' מכחיש ואומר להד''ם אז זה שאומר כדברי העד שהיה קידושין צריך לחוש. אבל אם א' מכחיש ואמר שהיה קדושין אלא כוונתו היה לשחוק אז אף השני א''צ לחוש וח''מ וב''ש חלקו עליו: (ז) ראה. דוק' בכה''ג שהוא אינו אומר שכולם ראו רק שאומר שהיו עוד עדים והוא אינו יודע אם גם הם ראו. אבל אם הוא אמר שהקדושין היה כדין בפניו ובפני פלוני ושניהם הוזמנו לעדים וחברו מכחישו אזי אם יש לה חזקת פנויה אוקמי אותה על חזקתה ומותרת. אבל היכא דאתרע חזקת פנויה כגון שזרק לה קדושיה חד אמר קרוב לה וחד אמר קרוב לו הרי זו לא תנשא לכתחלה ואם נשאת לא תצא. ואם היו ג' אצל המעשה וא' אומר נתקדשה וב' אומרים לא נתקדשה אפילו בדליכא חזקת פנויה תנשא לכתחלה הרא''ם ח''ב סי' למ''ד. וכל זה כשאין א' מהן מודה לדברי העד אבל אם א' מהן מודה לדברי העד שהיו שנים שוויא אנפשי' חתיכה דאיסור'. ואם ע''א אומר בפניו ועוד א' נתקדש'. ואותו פלוני אינו כאן צריכה לחוש לדבריו ואם נשאת לא תצא עיין ח''מ ב''ש וכנה''ג ד' ע''ב ע''ב. אמרה נתקדשתי בפני פלוני ופלוני והעדים מכחישים אותה שוויא אנפשה חתיכה דאיסור'. אמרה נתקדשתי לפלוני ולא היו עדים בדבר ואחר קצת ימים אמרה שהיו עדים בדבר היא נאמנת לשוויא אנפשה חתיכה דאיסור'. אמרה מקודשת אני לפלוני ואח''כ חזרה ואמרה מה שאמרתי מקודשת אני לפלוני לא לפני עדים נתקדשתי וסבורה הייתי דאפילו שלא בפני עדים הוי קדושין נאמנת מהריב''ל ח''ג סי' פ''ה. ע''א מעיד שראה הקדושין וא' מעיד ששמע מפי אחר שראה שנתקדשה בפניו מצטרפין והוי מקודשת עיין כנה''ג דף ע''א ע''ב: (ח) קרוב. דוקא קרוב אבל פסול אפי' לא ידע העד הכשר בפסלות חבירו אין עדותו עדות הר''ם פדוואה סי' ל''ז וכ''כ בה''י. ואם העד קרוב לשמעון ורחוק לבתו המתקדשת אם אביה מקבל הקדושין פסול לעדות עיין ב''ש והרש''ך ח''א סי' ב' ועיין לקמן ס''ק י''ד מש''ש:


ג צָרִיךְ שֶׁיִּרְאוּ הַמְקַדֵּשׁ וְהַמִּתְקַדֶּשֶׁת אֶת הָעֵדִים, אֲבָל אִם רָאוּ אוֹתָם שְׁנַיִם מֵהַחַלּוֹן וְהֵם רוֹאִים וְאֵינָם נִרְאִים לוֹ אוֹ לָהּ, אֵינָהּ צְרִיכָה מִמֶּנּוּ (ט) גֵּט. הגה: וַאֲפִלּוּ שָׁמְעוּ הָעֵדִים שֶׁאָמְרָה שֶׁמְּקַבֶּלֶת לְקִדּוּשִׁין, יְכוֹלָה לוֹמַר: יוֹדַעַת הָיִיתִי שֶׁאֵין קִדּוּשִׁין בְּלֹא עֵדִים וְכִוַּנְתִּי לִשְׂחֹק (י) בּוֹ (רִיבָ''שׁ סִימָן רס''ו). וְדַוְקָא שֶׁאוֹמֶרֶת שֶׁכִּוְּנָה לִשְׂחֹק בְּעָלְמָא, אֲבָל אִם מַכְחֶשֶׁת שֶׁקִּבְּלָה כְּלוּם, וְהָעֵדִים מְעִידִים שֶׁקִּבְּלָה, שׁוּב אֵינָהּ נֶאֱמֶנֶת לוֹמַר: (יא) לִשְׂחֹק כִּוַּנְתִּי, וְהָוֵי קִדּוּשִׁין (מַהֲרַ''ם פַּדָּוואָה סִימָן ל''ב):
 באר היטב  (ט) גט. ומיהו אם הוא ידע שיש שם עדים אעפ''י שאינו רואה אותם קדושיו קדושין הרדב''ז ח''א סי' ד' וסימן רע''ה. כל שלא הרגישה בעדים אפי' אמרה להתקדש נתכוונתי אינה מקודשת מהרי''ט בחדושיו. ויש להסתפק אם קבלה קדושין בפני שנים ונמצאו פסולין בפסול נסתר שלא ידעה היא בפסולן ואחורי הגדר היו כשרים אם היא מקודשת מהרי''ט שם וכנה''ג כתב דהוי מקודשת ע''ש: (י) בו. דוקא שהיא טענה כן. אבל אם לא טענה כן אנן לא טענינן לה. תשובת ב''י סי' יו''ד מדיני קדושין. אבל כנה''ג הביא תשובת כ''י דאפי' לא טענה איהי אנן טענינן לה ע''ש דף ע''ג: (יא) לשחוק. כ''כ הר''ם פדוואה. והח''מ השיג עליו וכתב אפילו אם הם מוכחשים מעדים אין כאן קדושין ע''ש. ולדעת מהרי''ט שהבאתי בס''ק ט' אפילו אם היה כוונתו לשם קדושין לא מהני ע''ש ואם לא טענה לא הד''מ מתחלה אלא ששתקה ואח''כ טענה שרצתה לשחוק נאמנת אפי' למהר''ם פדוואה כנה''ג דף ע''ג ע''א. הכמין לה ע''א אחורי הגדר ונתן לה קדושין בפני ע''א אחר הוי כמקדש בע''א הרמ''ט ח''א סי' י''ד:


ד קִדֵּשׁ בִּפְנֵי עֵדִים, אֲפִלּוּ לֹא אָמַר: אַתֶּם עֵדִים, מְקֻדֶּשֶׁת. הגה: וַאֲפִלּוּ יִחֵד עֵדִים, יְכוֹלִים אֲחֵרִים שֶׁרָאוּ הַמַּעֲשֶׂה לְהָעִיד (רִיבָ''שׁ סִימָן תע''ט). וּצְרִיכִים הָעֵדִים לִרְאוֹת הַנְּתִינָה מַמָּשׁ לְיָדָהּ אוֹ לִרְשׁוּתָהּ, אֲבָל אִם לֹא רָאוּ הַנְּתִינָה מַמָּשׁ לְיָדָהּ, אַף עַל פִּי שֶׁשָּׁמְעוּ שֶׁאָמַר: הִתְקַדְּשִׁי לִי בְּחֵפֶץ פְּלוֹנִי, וְאַחַר כָּךְ יָצָא מִתַּחַת יָדָהּ, אֵינָן קִדּוּשִׁין עַד שֶׁיִּרְאוּ הַנְּתִינָה מַמָּשׁ (תְּשׁוּבַת רַשְׁבָּ''א סִימָן תש''פ). וְאֵין הוֹלְכִין בָּזֶה אַחַר אֻמְדָּנוֹת וְהוֹכָחוֹת. מִי שֶׁקִּדֵּשׁ דֶּרֶךְ חוֹר שֶׁבַּכֹּתֶל, כְּגוֹן שֶׁאַחַת פָּשְׁטָה יָדָהּ דֶּרֶךְ חוֹר וּבָא אֶחָד וְנָתַן לָהּ קִדּוּשִׁין, וְהַחוֹר צַר וְאִי אֶפְשָׁר לִרְאוֹת אוֹתָהּ בִּשְׁעַת קִדּוּשִׁין, וְהִיא אוֹמֶרֶת שֶׁלֹּא שָׁמְעָה שֶׁקִּדְּשָׁהּ, נֶאֱמֶנֶת בְּמִגּוֹ שֶׁיְּכוֹלָה לוֹמַר שֶׁלֹּא הָיְתָה יָדָהּ רַק (יב) יַד אַחֶרֶת (רַשְׁבָּ''א אֶלֶף קע''ט), וּבִלְבַד שֶׁלֹּא יִהְיוּ עֵדִים הַמַּכְחִישִׁים אוֹתָהּ. כָּל עֵדוּת שֶׁלֹּא נֶחְקַר בְּבֵית דִּין, לָא מִקְּרֵי עֵדוּת לְעִנְיַן קִדּוּשִׁין (כָּךְ מַשְׁמַע בַּמָּרְדְּכַי רֵישׁ אֶחָד דִּינֵי מָמוֹנוֹת). וְלָכֵן אֲפִלּוּ אָמְרוּ עֵדִים חוּץ לְבֵית דִּין שֶׁנִּתְקַדְּשָׁה, יְכוֹלִים לַחֲזֹר בָּהֶם בְּבֵית דִּין לוֹמַר: לֹא נִתְקַדְּשָׁה. וְכֵן לְהֵפֶךְ (תְּשׁוּבַת הָרַשְׁבָּ''א הוּבְאָה בְּבֵית יוֹסֵף). עֵדֵי קִדּוּשִׁין אֵינָם צְרִיכִים דְּרִישָׁה וַחֲקִירָה, אִם לֹא בְּדָבָר שֶׁנִּרְאֶה שֶׁיֵּשׁ בּוֹ (יג) רַמָּאוּת (רַשְׁבָּ''א אֶלֶף ר''ט). מָצְאוּ כָּתוּב בִּשְׁטָר: פְּלוֹנִי קִדֵּשׁ פְּלוֹנִית, וְעֵדִים חֲתוּמִים בּוֹ, כָּל זְמַן שֶׁאֵין הַשְּׁטָר מְקֻיָּם, אֵין לָחוּשׁ לְקִדּוּשִׁין (הַגָּהוֹת מָרְדְּכַי דְּקִדּוּשִׁין). וּדְלֹא כְּיֵשׁ מִי שֶׁמַּחֲמִיר בַּדָּבָר (מַהֲרִי''ק שֹׁרֶשׁ ע''ד):
 באר היטב  (יב) יד אחרת. מהריב''ל ח''ב סי' ק''ה כתב דעדים שאינם מכירים לאשה אם האשה מכחשת הוי ס''ק ואם היא מודה הוי קדושין גמורים. והרש''ך ח''ב סי' קל''ד כתב דאם מכחשת אינה מקודשת כלל. והרמ''ט סי' רכ''ז כתב דאפי' היא מודה אינה מקודשת ואפי' הכירוה אח''כ צריך שתהי' המעות קדושין בעין ויחזור ויאמר לה הרי את מקודשת לי ותאמר הן כדי שלא תהא שתיקות' דלאחר מתן מעות. והרדב''ז ח''א סי' קכ''ו כתב דכל שמכיר העד לאשה אח''כ הוי מקודשת גמורה ע''ש. ועיין במהר''ם ד''ב סי' יו''ד. הכרה זו צריך שיכירו לאשה בעד א' אפילו עבד או שפחה או קרוב סגי הרמ''ט ח''ב סי' קי''ט: (יג) רמאות. ולאסור אשה על בעלה בעינן דרישה וחקירה אעפ''י שאינו מרומה נ''י והרדב''ז ח''א ס''ה נ''ז. וה''ה היכא דאשה מכחשת צריך דרישה וחקירה הרא''ם ח''א סי' כ''ד. ועיין כנה''ג שהאריך:


ה הַמְקַדֵּשׁ בִּפְסוּלֵי עֵדוּת (יד) דְּאוֹרָיְתָא, אֵינָן קִדּוּשִׁין. אֲבָל בִּפְסוּלֵי עֵדוּת (טו) דְּרַבָּנָן, אוֹ בְּעֵדִים שֶׁהֵם סָפֵק פְּסוּלֵי תּוֹרָה, אִם רוֹצֶה לִכְנֹס חוֹזֵר וּמְקַדֵּשׁ בְּעֵדִים כְּשֵׁרִים. וְאִם לֹא רָצָה לִכְנֹס, צְרִיכָה גֵּט מִסָפֵק. וַאֲפִלּוּ כָּפְרָה הָאִשָּׁה וְאוֹמֶרֶת: לֹא קִדַּשְׁתַּנִי, כּוֹפִין אוֹתוֹ לִתֵּן גֵּט. וְכֵן דִּין כָּל קִדּוּשֵׁי סָפֵק, אִם רָצָה לִכְנֹס חוֹזֵר וּמְקַדֵּשׁ וַדַּאי, וְאִם לֹא רָצָה לִכְנֹס צְרִיכָה גֵּט מִמֶּנּוּ מִסָפֵק, וְאִם עָמַד אַחֵר וְקִדְּשָׁהּ, הֲרֵי זוֹ מְקֻדֶּשֶׁת לַשֵּׁנִי מִסָפֵק, וּצְרִיכָה גֵּט מִשְּׁנֵיהֶם, אוֹ מְגָרֵשׁ רִאשׁוֹן וְנוֹשֵׂא שֵׁנִי; אֲבָל לְגָרֵשׁ (שֵׁנִי) וְלִכְנֹס רִאשׁוֹן, לֹא. הגה: הֶחָשׁוּד עַל (טז) הָעֲרָיוֹת, אַף עַל פִּי שֶׁאֵין עֵדִים שֶׁבָּא עַל הָעֶרְוָה, רַק שֶׁחָשׁוּד בְּעָלְמָא (תּוֹסָפוֹת וְהָרֹא''שׁ), פָּסוּל לְעֵדוּת אִשָּׁה, בֵּין לְעִנְיַן קִדּוּשִׁין בֵּין לְעִנְיַן גֵּרוּשִׁין (הָרַמְבַּ''ם). הַמְקַדֵּשׁ לִפְנֵי פְּסוּלֵי עֵדוּת דְּאוֹרָיְתָא מִכֹּחַ רִשְׁעָתָן, כְּגוֹן לִפְנֵי (יז) אֲנוּסִים אוֹ שְׁאָר רְשָׁעִים, יֵשׁ אוֹמְרִים חַיְשִׁינָן לְקִדּוּשִׁין, דִּלְמָא חָזְרוּ בִּתְשׁוּבָה (ר''י מִינְץ סִימָן י''א, וְכֵן כָּתַב בְּאָרְחוֹת חַיִּים בְּשֵׁם רַשִׁ''י). וְיֵשׁ מְקִלִּין (בֵּית יוֹסֵף וּמַהֲרַ''מ פַּדָּוואָה סִימָן ל''ז). מִיהוּ, אֵלּוּ הָאֲנוּסִים שֶׁהֻצְרְכוּ לְהָמִיר מִכֹּחַ יִרְאָה, וְאִי אֶפְשָׁר לָהֶם לִמָּלֵט עַל נַפְשָׁם, וּבְצִנְעָה מְקַיְּמִים הַמִּצְוֹת, הֵם כְּשֵׁרִים לְעֵדוּת (רִיבָ''שׁ סִימָן י''א). יֵשׁ אוֹמְרִים הָא דְּאָמְרִינָן הַמְקַדֵּשׁ בִּפְסוּלֵי עֵדוּת דְּרַבָּנָן חוֹשְׁשִׁין לְקִדּוּשִׁין, הַיְנוּ בְּקִדּוּשֵׁי דְּאוֹרָיְתָא, אֲבָל בְּקִדּוּשֵׁי (יח) דְּרַבָּנָן וְעֵדִים פְּסוּלִים מִדְּרַבָּנָן, אֵין חוֹשְׁשִׁין לְקִדּוּשִׁין כְּלָל (בֵּית יוֹסֵף בְּשֵׁם הָרשב''ץ בִּתְשׁוּבָה):
 באר היטב  (יד) דאורייתא. הנה הקרובים מצד האם ס''ל להרמב''ם דהם פסולים מדרבנן. אבל הרמב''ן והרשב''א ס''ל דהוי מדאוריית' עיין ח''מ ב''ש. המקדש בפני ב' אחים אין לחוש לקדושין כלל רלנ''ח סי' קל''ז הרדב''ז ח''א סי' רצ''ח המקדש את הקטנה שכסף קידושיה לאביה והעדים היו פסולין לו ולא לבת אין חוששין לקדושין אפילו להצריכה גט הר''י אדרבי סי' רל''א רשד''ם חא''ה סי' ל''ג. והרש''ך ח''א סי' ג' הוסיף שאע''פ שבשעת קבלת העדות כבר מת האב אין בקדושין האלו בית מיחוש. וכתב כנה''ג עליו וברור הוא שהמקדש את הגדולה בעדים קרובים לאב ורחוקים לאשה המתקדשת שקדושיו קדושין. אך מה שאני מסתפק באב המקדש לבתו הקטנה והעדים כשרים לאב ופסולים לבת מי נימא כיון דכסף קידושין לאביה כשרים הם לעדות או נימא דכיון דהם קרובים למתקדשת אין כאן קדושין או לפחות ס''ק. והוי יודע אם חתמו הקרובים לאב ורחוקים לבת בכתובה שפסולה כיון דאם מתה האשה בלא ז''ק חוזר על המקצת מחמת תקנות השו''ם עיין כנה''ג דף ע''א ע''ב. גוים פסולי עדות מדאורייתא נינהו לכ''ע ומהר''י הלוי. המקדש לפני קראים עיין בהרב בצלאל סי' ג'. ובהרש''ך ח''ג סי' ט''ו. ועיין כנה''ג. עדים שנטלו שוחד להעיד שקר פסולים הם מדאוריית' מהריב''ל ח''ד סי' ב'. המקדש בפני גזלן יש אומרים שהיא ספק מקודשת הרד''ך כתב דאין לסמוך עליו. אפי' ידענו בפסולי עדות דלא משקרי אינן קדושין גמורין הרד''ך בית כ''ד חדר ד'. אפילו באים פסולי עדות אצלינו ומעידים שנתקדשה בפני עדים כשרים והיא מכחשת לא מהימני הרד''ך שם. הפסולי עדות אעפ''י שבשעת ראיה הוא כשר אם בשעת העדאה הוא פסול אינם קדושין. הריב''ש סי' רפ''ו הר''י אדרבי סי' קפ''ה הרש''ך ח''ג סי' א' ותשובת ב''י סי' ב' מדיני קדושין. המקדש שיחד עדים פסולים אעפ''י שנתקדשה בפומבי והיו שם הרבה עדים לא אמרינן תתקיים העדות בשאר מהר''י ווייל סי' ז'. אבל מהריב''ל בח''א כלל ז' סי' ק''א כתב ואין לסמוך ע''ז להקל להתיר האשה מקודשת לשוק. המקדש בפסולי עדות ולאחר שנודע לו שלא היו קדושין נתייחד עמה בפני עדים ובעל אפילו שלא בפני עדים א''צ לקדשה פעם אחרת. לא נתייחד עמה בפני עדים כשרים אז צריך לחזור ולקדשה וא''צ לחזור ולברך לא ברכת אירוסין ולא ברכת נשואין וא''צ לכתוב לה כתובה אחרת מהר''י ווייל שם. המקדש בפסולי עדות מדאוריי'. ל''מ בשקורבה היא עם המקדש או המתקדשת אלא אפי' הקורבה היא בין שני העדים פסולים מדאוריית'. וכן הדין אם מקדש בפסולי עדות דרבנן תומת ישרים סי' פ''ג. המקדש בפני שני עדים קרובים שהם שלישי בראשון לדברי ר''ת שפוסל שלישי בראשון היה נראה שאפילו גט אינה צריכה אלא שכתב רי''ו דבכה''ג לגבי קדושין צריכה גט וכ''כ הר''י אדרבי סי' שכ''ג. ואם רוצה לקחתה צריך לקדשה בעדים כשרים פעם אחרת. שלישי בשני לכ''ע כשר והיא מקודשת גמורה הר''י אדרבי סי' שכ''ג. ועיין כנה''ג: (טו) דרבנן. הנוטל שכר להעיד פסול מדרבנן הר''ן ספ''ב קדושין. ודוקא אם נטלו כדי צרכו אבל אם נטלו שכר יותר מדאי נסתפק מהריב''ל בח''א דף ל''ה אי הוי פסולייהו מדאוריית'. ועיין במהרח''ש בקע''ד. הבועל ארמית פסול מדאוריית' כנה''ג דע''ב ע''א. שותה סתם יינם בזמן הזה ואוכל גבינות הגוים פסולים מדרבנן רשד''ם חא''ה סי' ל''ו. ועיין בש''ע ח''מ סי' ל''ד איזה הם פסולים מדאוריית' ואיזו הם מדרבנן: (טז) העריות. החשוד אינו פסול רק מדרבנן. ואם מחבק ומנשק לערוה חייבי כריתות או מיתות ב''ד פסול מדאוריית'. ואם מייחד עם עריות הוא פסול מדרבנן עיין ח''מ ב''ש: (יז) אנוסים. ר''ל שתחלתן היה באונס וסופו ברצון שאפשר להם להמלט ועובדים ע''ז ברצונן: (יח) דרבנן. דהיינו שקידש בת קטנה שלא בפני אביה בפני עדים פסולים מדרבנן:




סימן מג - אין קדושין לקטן, ודיני קטן וקטנה אם הגדילו
ובו ב' סעיפים 
א קָטָן שֶׁקִּדֵּשׁ אוֹ נָשָׂא, אֵינוֹ כְּלוּם, דְּלֹא תִּקְּנוּ רַבָּנָן נִשּׂוּאִין לְקָטָן. וְאָסוּר לְהַשִּׂיאוֹ אִשָּׁה בְּעוֹדוֹ קָטָן. הגה: מִיהוּ, אִם כְּבָר נְשָׂאָהּ, אֵין צָרִיךְ לְגָרְשָׁהּ, וּמֻתֶּרֶת לַעֲמֹד עַד שֶׁיַגְדִּיל (מָרְדְּכַי רֵישׁ הַבָּא עַל יְבִמְתּוֹ, וְכֵן מַשְׁמַע בָּאֲשֵׁרִי פֶּרֶק הָאִישׁ מְקַדֵּשׁ). וַאֲפִלּוּ שָׁלַח סִבְלוֹנוֹת מִשֶּׁהִגְדִּיל, אֵינוֹ כְּלוּם, דְּלָא חַיְשִׁינָן שֶׁמָּא שָׁלַח לְשֵׁם קִדּוּשִׁין. אֲבָל אִם יֵשׁ עֵדִים שֶׁנִּתְיַחֵד עִמָּהּ מִשֶּׁהִגְדִּיל, צְרִיכָה גֵּט, מִשּׁוּם דְּמִסְתָמָא בָּעַל לְשֵׁם קִדּוּשִׁין. וְאִם קִיְּמָהּ מִשֶּׁהִגְדִּיל, כְּתֻבָּתָהּ קַיֶּמֶת וְאֵין צָרִיךְ לִכְתֹּב לָהּ כְּתֻבָּה אַחֶרֶת. וְדַוְקָא מָנֶה וּמָאתַיִם, אֲבָל תּוֹסֶפֶת אֵין לָהּ. הגה: לֹא כָּתַב לָהּ כְּתֻבָּה כְּשֶׁהוּא (א) קָטָן, כְּשֶׁיַּגְדִּיל אֵינוֹ כּוֹתֵב לָהּ רַק מָנֶה, דְּהָא הַהִיא שַׁעְתָּא לָאו בְּתוּלָה הִיא (הַגָּהוֹת אַלְפָסִי רֵישׁ מִי שֶׁהָיָה נָשׂוּי):
 באר היטב  (א) קטן. בח''מ הניח דבר זה בצ''ע ודעתו אפילו בלא כתב לה כתובה בעודו קטן רק סתם בתנאי ב''ד יש לה כתובה מאתים שע''מ כן קיימה שיהיה היום כתחלת נשואיה ע''ש. והב''ש רוצה להוכיח חילוק זה מתוספות דכתובות דף צ' ע''א ע''ש. ואינו מוכרח דלפי תירץ תוס' דאשמעינן היכא דנשאה בתולה אע''ג דכשגדלה היא בעולה אפ''ה יש לה מאתים וכו' זהו חידוש אפילו בכתב לה ואשמעינן רב הונא חידוש זה ולעולם אין חילוק בין בכתב לה או לא כתב לה כמו שהקשה תוספות ודו''ק:


ב הַמְקַדֵּשׁ אֶת הַקְּטַנָּה הַיְתוֹמָה, אוֹ קְטַנָּה שֶׁיָּצְתָה מֵרְשׁוּת אָבִיהָ, אֵימָתַי מְמָאֶנֶת וְכָל דִּינֶיהָ יִתְבָּאֵר בְּסִימָן קנ''ה. הגה: וְעַיֵּן לְקַמָּן סִימָן קס''ט מִי נֶאֱמָן עַל קָטָן וּקְטַנָּה אִם נִתְגַּדְּלוּ. סָפֵק אִם הֵם גְּדוֹלִים אוֹ קְטַנִּים, הָוֵי סְפֵק קִדּוּשִׁין. יְכוֹלִין בֵּית דִּין לִפְסֹק לְהַשִּׂיא אֶת הַקְּטַנָּה, כְּמוֹ שֶׁיֵּשׁ רְשׁוּת לְאִמָּהּ וּלְאַחֶיהָ, וִיכוֹלִין לְהַתְנוֹת שֶׁאֵם תְּמָאֵן תְּאַבֵּד כָּל אֲשֶׁר לָהּ. אֲבָל אֵין לָהֶם רְשׁוּת לְהַשִּׂיא אֶת הַקָּטָן (נִמּוּקֵי יוֹסֵף פֶּרֶק חֵרֵשׁ). וְעַיֵּן לְקַמָּן רֵישׁ סִימָן קנ''ה: 



סימן מד - קדושי חרש שוטה וקטן, עריות וחיבי לאוין
ובו י''ב סעיפים 
א חֵרֵשׁ וְחֵרֶשֶׁת אֵינָם בְּנֵי קִדּוּשִׁין מִן הַתּוֹרָה, בֵּין נָשְׂאוּ כַּיּוֹצֵא בָּהֶן בֵּין חֵרֵשׁ שֶׁנָּשָׂא פִּקַּחַת בֵּין חֵרֶשֶׁת שֶׁנִּשֵּׂאת לְפִקֵּחַ; אֲבָל חֲכָמִים תִּקְּנוּ לָהֶם נִשּׂוּאִין. לְפִיכָךְ, אִם בָּא פִּקֵּחַ וְקִדֵּשׁ אֵשֶׁת חֵרֵשׁ הַפִּקַּחַת, הֲרֵי זוֹ מְקֻדֶּשֶׁת לַשֵּׁנִי קִדּוּשִׁין גְּמוּרִים, וְנוֹתֵן גֵּט וְהִיא מֻתֶּרֶת לְבַעֲלָהּ הַחֵרֵשׁ: 

ב שׁוֹטֶה וְשׁוֹטִית אֵין לָהֶם קִדּוּשִׁין לֹא מִדִּבְרֵי תּוֹרָה וְלֹא מִדִּבְרֵי סוֹפְרִים, לֹא שְׁנָא עִם כַּיּוֹצֵא בָּהֶם לֹא שְׁנָא עִם פִּקְחִים. הגה: וְדַוְקָא שׁוֹטֶה גָּמוּר; אֲבָל אִם דַּעְתּוֹ (א) צְלוּלָה, אַף עַל פִּי שֶׁהִיא דַּלָּה וּקְלוּשָׁה הַרְבֵּה (ר''י בְּשֵׁם הָרַמָ''ה), וְכֵן עִתִּים שׁוֹטֶה וְעִתִּים צָלוּל, וְלֹא יָדַעְנוּ הָעֵת שֶׁהוּא עוֹמֵד בְּדַעְתּוֹ, חוֹשְׁשִׁין לְקִדּוּשִׁין (גַּם זֶה שָׁם):
 באר היטב  (א) צלולה וכו'. צ''ל דעתו צלולה מקודשת בודאי ועתים שוטה וא''י העת אז חוששין ואין ודאי קדושין. ואם דעתו משובשת ואין משיג דבר על בוריו יש חשש קדושין ח''מ עיין ב''ש:


ג שִׁכּוֹר שֶׁקִּדֵּשׁ, קִדּוּשָׁיו קִדּוּשִׁין אֲפִלּוּ נִשְׁתַּכֵּר הַרְבֵּה; וְאִם הִגִּיעַ לְשִׁכְרוּתוֹ שֶׁל לוֹט, אֵין קִדּוּשָׁיו קִדּוּשִׁין. וּמִתְיַשְּׁבִין בְּדָבָר (ב) זֶה:
 באר היטב  (ב) זה. כלומר חוקרין הרבה אם הוא שכור כלוט עיין סי' קכ''א:


ד סָרִיס שֶׁקִּדֵּשׁ, בֵּין סְרִיס (ג) חַמָּה בֵּין סְרִיס אָדָם, וְכֵן אַיְלוֹנִית שֶׁנִּתְקַדְּשָׁה, הָוֵי קִדּוּשִׁין, וְיֵשׁ אוֹמְרִים שֶׁאַיְלוֹנִית וַדָּאִית אֵינָהּ (ד) מְקֻדֶּשֶׁת:
 באר היטב  (ג) חמה. הוא מיד כשנולד מיום שרואה אותו החמה והוא כשר. וסריס אדם הוא פצוע דכא וחייבי לאוין הוא אפ''ה קדושיו קדושין. דקדושין תופסין בחייבי לאוין: (ד) אינה מקודשת. ר''ל שלא הכיר בה הוי קדושי טעות וא''צ גט אפילו מדרבנן הרא''ש. אבל הנ''י בשם ר''ת כתב דצריכה גט מדרבנן. מיהו אם היא ספק איילונית שאין ניכר היטב הסימן צריכה גט ע' ב''ש:


ה טֻמְטוּם וְאַנְדְּרוֹגִינוֹס שֶׁקִדְּשׁוּ, אוֹ שֶׁקִּדְּשָׁם אִישׁ, קִדּוּשֵׁיהֶם סָפֵק וּצְרִיכִין גֵּט מִסָפֵק. וְיֵשׁ אוֹמְרִים דְּאַנְדְּרוֹגִינוֹס וַדַּאי זָכָר (טוּר בְּשֵׁם הַתּוֹסָפוֹת וְהָרֹא''שׁ): 

ו הַמְקַדֵּשׁ אַחַת מִכָּל הָעֲרָיוֹת לֹא עָשָׂה כְּלוּם, שֶׁאֵין קִדּוּשִׁין תּוֹפְסִין בָּהֶן. חוּץ מֵהַנִּדָּה, שֶׁהַמְקַדֵּשׁ נִדָּה מְקֻדֶּשֶׁת קִדּוּשִׁין גְּמוּרִים, וְאֵין רָאוּי לַעֲשׂוֹת כֵּן:

ז הַמְקַדֵּשׁ אַחַת מֵהַשְּׁנִיּוֹת אוֹ (ה) מֵאִסוּרֵי לָאוִין אוֹ מֵאִסוּרֵי עֲשֵׂה, הֲרֵי זוֹ מְקֻדֶּשֶׁת קִדּוּשִׁין גְּמוּרִים, חוּץ מִיבָמָה שֶׁנִּתְקַדְּשָׁה לְזָר, שֶׁאֵינָהּ מְקֻדֶּשֶׁת אֶלָּא מִסָפֵק:
 באר היטב  (ה) מאיסורי עשה. ומכ''ש המקדש אשה ויש לו אשה אחרת אע''ג דעובר על חדר''ג הרי זו מקודשת ד''מ ועיין ב''ש:


ח הַמְקַדֵּשׁ גּוֹיָה אוֹ שִׁפְחָה אֵינוֹ כְּלוּם, שֶׁאֵינָן בְּנֵי קִדּוּשִׁין. וְכֵן גּוֹי וְעֶבֶד שֶׁקִדְּשׁוּ יִשְׂרְאֵלִית, אֵינוֹ כְּלוּם: 

ט יִשְׂרָאֵל מוּמָר (ו) שֶׁקִּדֵּשׁ, קִדּוּשָׁיו קִדּוּשִׁין (ז) גְּמוּרִים. וּצְרִיכָה מִמֶּנּוּ גֵּט. וַאֲפִלּוּ זַרְעוֹ שֶׁהוֹלִיד מִשֶׁהֵמִיר, אִם קִדֵּשׁ אוֹתוֹ זֶרַע (ח) יִשְׂרְאֵלִית, קִדּוּשָׁיו קִדּוּשִׁין. וְדַוְקָא שֶׁהוֹלִידוֹ מִיִּשְׂרְאֵלִית, אֲפִלּוּ מֻמֶרֶת. אֲבָל אִם הוֹלִידוֹ מִן הַגּוֹיָה, דִּינוֹ כְּגוֹי, אֲפִלּוּ הָיָה הַמּוֹלִיד יִשְׂרָאֵל שֶׁאֵינוֹ מוּמָר. אֲבָל יִשְׂרְאֵלִית מֻמֶרֶת שֶׁיֵּשׁ לָהּ זֶרַע עִם הַגּוֹי, שֶׁקִּדֵּשׁ, קִדּוּשָׁיו קִדּוּשִׁין (מָרְדְּכַי סוֹף הַחוֹלֵץ):
 באר היטב  (ו) שקידש. וה''ה גר שחוזר לסורו וקידש קדושין גמורין הם כמ''ש בי''ד סי' רס''ח בה''י. וה''ה המקדש למומרת תפס קדושין הר''ם איסרלאן סי' ס''ב. מי שקידש והיו סבורים שהוא יהודי ואח''כ נתגלה שהמיר דתו ושב בתשובה אך לא תשובה שלימה עיין בכתבי מהר''ר ישראל סי' קל''ח. האנוסים שבפרנקי''א אין חוששין שמא אמו מגויים שכל האנוסים נזהרין להתחתן בגוים ולא חיישינן למיעוטי דכל דפריש מרובא פריש הרא''ם ח''ב סי' ל''א הר''י בי רב סי' ל''ט: (ז) גמורין. מהר''י מינץ סי' י''ב כתב דלא תפסי קדושין אלא מדרבנן וכ''כ רשד''ם חא''ה סי' מ''ד. עיין כנה''ג: (ח) ישראלית. אפילו זרע זרעו עד כמה דורות הרא''ם ח''א סי' באר ה טב מ''ז. ודוק' במי שנשתמד לאנסו כאנוסין אשר בספרד אבל במשומד לרצונו בלי שום אונס רק טבעו הרע וזדון לבו השיאו לכפור בעיקר זרעו שלא היתה הורתו ולידתו בקדושה דינו כגוי ואין קדושיו קדושין הרא''ם ח''א סי' מ''ז בשם מהר''י בן חביב. והוא שם בסי' מ''ח חולק עליו וסובר דאפילו אם נשתמד לרצונו בניו הורתן ולידתן בקדושה קרינן ביה. והרשד''ם בחא''ה סי' יו''ד הסכים לדברי מהר''י בן חביב. וכתב כנה''ג דאפילו לדעת הרא''ם היינו דוקא בניו אבל בני בניו אפילו כשאמם ישראלית אין חוששין לקדושיהן עיין מהריב''ל ח''ב סי' מ''ה. והראד''ב סי' ו':


י כּוּתִי שֶׁקִּדֵּשׁ, צְרִיכָה מִמֶּנּוּ גֵּט: 

יא מִי שֶׁחֶצְיוֹ עֶבֶד וְחֶצְיוֹ בֶּן חוֹרִין שֶׁקִּדֵּשׁ יִשְׂרְאֵלִית, הֲרֵי זוֹ סָפֵק מְקֻדֶּשֶׁת: 

יב הַמְקַדֵּשׁ מִי שֶׁחֶצְיָהּ שִׁפְחָה וְחֶצְיָהּ בַּת (ט) חוֹרִין, צְרִיכָה גֵּט. וְאִם עַד שֶׁלֹּא נָתַן לָהּ גֵּט, נִשְׁתַּחְרְרָה, וְאַחַר כָּךְ קִדְּשָׁהּ אַחֵר, מְקֻדֶּשֶׁת (י) לִשְׁנֵיהֶם, וּצְרִיכָה גֵּט מִשְּׁנֵיהֶם, אוֹ מְגָרֵשׁ רִאשׁוֹן וְנוֹשֵׂא שֵׁנִי. וְאִם מֵתוּ, אָחִיו שֶׁל אֶחָד חוֹלֵץ, וְאָחִיו שֶׁל שֵׁנִי אוֹ חוֹלֵץ אוֹ מְיַבֵּם:
 באר היטב  (ט) חורין. עיין בגיטין דף מ''ג סוגיא זו. וצ''ל לפי פירש תוס' שם בד''ה מה נפשך וכו' דמספק' ליה אי גמרי או פקעה ע''ש. הא דס''ל ר''ח דמקודשת היינו קודם השחרור ואינן קדושין גמורין לענין מיתה רק הבא עליה הוא באשם ועיין בהרא''ש. ואם קידש אחר קודם השחרור אין קדושיו של שני תופסין וה''ה אפילו אחר השחרור אם לא בא אחר וקדשה ס''ל לר''ח דהוי קדושין וא''צ קדושין אחרים והבא עליה חייב מיתה. דא''ל דבהא נמי מספק' לי אי גמרי או פקעי אפי' בלא בא אחר וקדשה. דא''כ למה נקט הגמר' דבא אחר וקדשה אחר שנשתחררה למה לא אמר סתם נשתחררה וכו' חד אמר פקעי וחד אמר גמרי אלא ודאי דבהא לא פליגי ובזה נתיישב דעת הרמב''ם דפסק כר''ח ומ''ש אינה מקודשת קדושין גמורים עד שתשתחררה וכו' לענין חיוב מיתה קאמר דקודם השחרור הבא עליה חייב אשם ואחר השחרור הבא עליה חייב מיתה. וכ''ה דעת הרא''ש ע''ש א''כ אין מחלוקת בין הרמב''ם והרא''ש דלא כהטור ע''ש. והכ''מ כתב ונ''ל ליישב דברי רבינו כשלא בעל וה''ק אעפ''י שקדושין אלו איפלגי בהו אמוראי אם היא מקודשת היינו דוקא לענין אם בא אחר וקדשה אבל לענין למקדש לד''ה וכו' ע''ש. לא הבנתי א''כ לר''ח דס''ל דמקודשת משמע אפי' בכה''ג דבא אחר וקדשה א''כ הדרא קושית התוס' בד''ה מה נפשך לדוכתי' ע''ש ודו''ק. ועיין מ''ש בית יהודא בסוגי' זו. ועיין ב''ח: (י) לשניהם. דמספק' לן אי גמרו קדושי הראשון אחר השחרור או פקעו. ואם לא קידש אחר הרי זה מקודשת לראשון וא''צ קדושין אחרים הרמב''ם וב''י. ולדעת המגיד שם משום הביאה היא הקדושין דמסתמ' מקדש אותה בביאה. והר''ן חולק ע''ז עיין ב''י וכ''מ וח''מ וב''ש ודו''ק:




סימן מה - שחוששין לסבלונות ולכתבה
ובו ג' סעיפים 
א מָקוֹם שֶׁנָּהֲגוּ לִשְׁלֹחַ סִבְלוֹנוֹת לָאֲרוּסָה אַחַר שֶׁתִּתְאָרֵס, וּבָאוּ עֵדִים שֶׁרָאוּ סִבְלוֹנוֹת הוּבְלוּ לָהּ, חוֹשְׁשִׁין שֶׁמָּא נִתְקַדְּשָׁה וּצְרִיכָה גֵּט מִסָפֵק, אַף עַל פִּי שֶׁרֹב אַנְשֵׁי הָעִיר אֵין מְשַׁלְּחִין סִבְלוֹנוֹת אֶלָּא קֹדֶם הַקִּדּוּשִׁין, אַף עַל פִּי שֶׁלֹּא שָׁלַח הַסִּבְלוֹנוֹת בְּעֵדִים (טוּר, וְכֵן כָּתַב הָרַ''ן פֶּרֶק בָּתְרָא דְּקִדּוּשִׁין). וּמָקוֹם שֶׁנָּהֲגוּ כֻּלָּם לִשְׁלֹחַ סִבְלוֹנוֹת בִּתְחִלָּה, וְאַחַר כָּךְ מְקַדְּשִׁים, אַף עַל פִּי שֶׁלִּפְעָמִים שׁוֹלְחִין דֶּרֶךְ מִקְרֶה אַחַר קִדּוּשִׁין, הוֹאִיל וְאֵין מַקְפִּידִים בְּכָךְ (שָׁם בְּהָרַ''ן) וְרָאוּ סִבְלוֹנוֹת, אֵין חוֹשְׁשִׁין לָהּ. וְרַשִׁ''י פֵּרַשׁ שֶׁחֲשַׁשׁ הַסִבְלוֹנוֹת הוּא שֶׁמָּא הֵם עַצְמָם נִתְּנוּ לְקִדּוּשִׁין. הגה: וְלָכֵן אֲפִלּוּ יֵשׁ עֵדִים שֶׁלֹּא קִדְּשָׁה כְּבָר, חַיְשִׁינָן שֶׁמָּא הַסִּבְלוֹנוֹת לְשֵׁם קִדּוּשִׁין. וְיֵשׁ לָחוּשׁ לִשְׁנֵי הַפֵּרוּשִׁים לְהַחֲמִיר (טוּר). וְכָל זֶה שֶׁשּׁוֹלֵחַ סְתָם, אֲבָל אִם פֵּרַשׁ בְּהֶדְיָא שֶׁשּׁוֹלֵחַ לָהּ לְשֵׁם סִבְלוֹנוֹת, לֵיכָּא לְמֵיחַשׁ לְפֵרוּשׁ רַשִׁ''י (הָרַ''ן פ''ב דְּקִדּוּשִׁין). וְכָל שֶׁכֵּן אִם אָמַר שֶׁשּׁוֹלֵחַ לְשֵׁם דּוֹרוֹן בְּעָלְמָא, אֲפִלּוּ אָמַר שֶׁהֶחָתָן שָׁלַח לַכַּלָּה (מַהֲרִי''ק שֹׁרֶשׁ קע''א). וְכָל זֶה מַיְרִי בִּדְשִׁדֵּךְ תְּחִלָּה, אֲבָל בְּלֹא שִׁדּוּכִין לֵיכָּא לְמֵיחַשׁ לְכֻלֵּי עָלְמָא (רַשְׁבָּ''א אֶלֶף רכ''ג). וְכָל הֵיכָא דְּחַיְשִׁינָן, אֲפִלּוּ אָמְרוּ שְׁנֵיהֶם שֶׁלֹּא כִּוְּנוּ לְשֵׁם קִדּוּשִׁין (הָרַ''ן וּמַהֲרִי''ק שֹׁרֶשׁ כ''ח) וְנִשְׁבְּעוּ עַל זֶה, אֵינָם נֶאֱמָנִים (תְּרוּמַת הַדֶּשֶׁן סִימָן ר''ז). יֵשׁ אוֹמְרִים דְּכָל סִבְלוֹנוֹת שֶׁשָּׁלַח מִיָּד אַחַר הַשִּׁידוּכִין יוֹם אוֹ יוֹמַיִם, אֵין לָחוּשׁ לָהֶם כְּלָל. וַאֲפִלּוּ שָׁלַח לָהּ אַחַר כָּךְ גַּם כֵּן, דְּמֵאַחַר שֶׁשָּׁלַח לָהּ תְּחִלָּה אָנוּ רוֹאִים דִּמְסַבֵּל וְאַחַר כָּךְ מְקַדֵּשׁ, וְאֵין חוֹשְׁשִׁין לְסִבְלוֹנוֹת (מַהֲרִי''ק שֹׁרֶשׁ קע''א). וְכָל חֲשָׁשָׁא דְּסִבְלוֹנוֹת אֵינוֹ אֶלָּא לְהַצְרִיכָהּ גֵּט לְכַתְּחִלָּה, אֲבָל אִם כְּבָר נִשֵּׂאת, לֹא תֵּצֵא, וְאָזְלִינָן בִּסְפֵקָא לְהָקֵל (שָׁם). יֵשׁ אוֹמְרִים דְּאִם לֹא שָׁלַח לָהּ הַסִּבְלוֹנוֹת בְּעֵדִים אֵין חוֹשְׁשִׁין לְפֵרוּשׁ רַשִׁ''י שֶׁהַסִּבְלוֹנוֹת הֵן עַצְמָן קִדּוּשִׁין, וַאֲפִלּוּ לְמַאן דְּאָמַר הַמְקַדֵּשׁ בְּעֵד אֶחָד חוֹשְׁשִׁין לְקִדּוּשִׁין, בְּסִבְלוֹנוֹת לֵיכָּא לְמֵיחַשׁ (מַהֲרִי''ק שֹׁרֶשׁ כ''ח וְק''א וְקע''א). וְיֵשׁ מַחֲמִירִין אִם שָׁלַח בְּעֵדִים, אַף עַל גַּב דְּלֹא הָיוּ עֵדִים בַּנְּתִינָה לָאִשָּׁה (תְּרוּמַת הַדֶּשֶׁן סִימָן ר''ז). יֵשׁ אוֹמְרִים דְּכָל זֶה מַיְרִי דְּהַכַּלָּה קִבְּלָה הַסִּבְלוֹנוֹת בְּעַצְמָהּ, אֲבָל בְּמָקוֹם שֶׁדֶּרֶךְ הַכַּלּוֹת שֶׁאֵין מְקַבְּלִין הַסִּבְלוֹנוֹת, רַק אַחֵר מְקַבֵּל לָהֶן, אֵין חוֹשְׁשִׁין לָהֶם (מַהֲרִי''ק שֹׁרֶשׁ קע''א). וְיֵשׁ אוֹמְרִים שֶׁאֵין לְחַלֵּק בֵּין שָׁלַח לָהּ הַסִּבְלוֹנוֹת אוֹ אִם הֶחָתָן נוֹתֵן לָהּ בְּעַצְמוֹ, וְכֵן עִקָּר (תְּשׁוּבַת רַשְׁבָּ''א ק''פ וְקפ''ט), וּדְלֹא כְּיֵשׁ מִי שֶׁהֶחֱמִיר לוֹמַר דִּבְמָקוֹם שֶׁהֶחָתָן בְּעַצְמוֹ נוֹתֵן לָהּ חוֹשְׁשִׁין בְּכָל עִנְיָן (תְּשׁוּבַת הָרַב מַהֲרַ''ש). יֵשׁ אוֹמְרִים דִּבְמָקוֹם דְּהָיָה לָנוּ לְמֵיחַשׁ שֶׁעָשָׂה אִסוּר אִם הָיָה כַּוָּנָתוֹ לְקַדֵּשׁ בִּשְׁלִיחוּת הַסִּבְלוֹנוֹת, כְּגוֹן שֶׁשָּׁלַח בְּשַׁבָּת (מַהֲרִי''ק שֹׁרֶשׁ קע''א) אוֹ שֶׁיֵּשׁ חֵרֶם בָּעִיר שֶׁלֹּא לְקַדֵּשׁ כִּי אִם בַּעֲשָׂרָה (בֵּית יוֹסֵף בְּשֵׁם הָרִיטְבָ''א), אֵין חוֹשְׁשִׁין לְסִבְלוֹנוֹת שֶׁמָּא הֵם קִדּוּשִׁין. לֹא שָׁלַח לָהּ הֶחָתָן בְּעַצְמוֹ, רַק אֲבִי הֶחָתָן שָׁלַח, (ריב''ש סי' תע''ט). לֹא חַיְשִׁינָן לְפֵרַשִׁ''י שֶׁמָּא הַסִּבְלוֹנוֹת עַצְמָן הֵם קִדּוּשִׁין, אֲפִלּוּ אָמַר הַשָּׁלִיחַ: הֶחָתָן שָׁלַח לָךְ. וְכָל זֶה מַיְרִי דְּיָדְעִינָן בְּוַדַּאי בִּשְׁלִיחוּת הַסִּבְלוֹנוֹת, אֲבָל בְּקָלָא דְּסִבְלוֹנוֹת לָא חַיְשִׁינָן לְכֻלֵּי הַאי (פִּסְקֵי מהרא''י סִימָן רכ''ו): 

ב הָאִדָּנָא, נָהֲגוּ בְּכָל מַלְכוּת אֶרֶץ יִשְׂרָאֵל וּמִצְרַיִם וְתוֹגַרְמָה שֶׁלֹּא לָחוּשׁ לְסִבְלוֹנוֹת, זוּלָתִי בְּקוֹנְסְטַנְטִינָא שֶׁחוֹשְׁשִׁין לָהֶם. הגה: הָיָה מִנְהָג בָּעִיר, וְנִתְבַּטֵּל, הוֹלְכִין אַחַר עַכְשָׁו (רִיבָ''שׁ סִימָן ה'). לֹא הָיָה מִנְהָג בָּעִיר, כְּגוֹן שֶׁהִיא עִיר חֲדָשָׁה, נִדּוֹן כְּמֶחֱצָה עַל מֶחֱצָה (הָרַ''ן פ''ב דְּקִדּוּשִׁין). וְיֵשׁ אוֹמְרִים דְּיֵשׁ לְהַחֲמִיר אֲפִלּוּ בְּמָקוֹם דְּכֻלֵּי עָלְמָא מְסַבְּלֵי וַהֲדַר מְקַדְּשֵׁי, אִם לֹא שֶׁיֵּשׁ עוֹד צַד הֶתֵּר אֵצֶל זֶה (תְּרוּמַת הַדֶּשֶׁן סִימָן ר''ז וּבִפְסָקָיו סִימָן ע''ד). וְנִרְאֶה לִי, דְּאִם הֶחָתָן אָמַר שֶׁלֹּא שָׁלַח רַק לְסִבְלוֹנוֹת בְּעָלְמָא, לְכֻלֵּי עָלְמָא לֵיכָּא לְמֵיחַשׁ בִּכְהַאי גַּוְנָא. וְכֵן מַעֲשִׂים בְּכָל יוֹם, לִפְעָמִים חוֹזְרִים בְּשִׁדּוּכִים, וְהַסִּבְלוֹנוֹת חוֹזְרִים, וְלֹא נָהֲגוּ לְהַצְרִיכָהּ גֵּט הוֹאִיל וְהוּא בַּמְּקוֹמוֹת בַּזְּמַן הַזֶּה דְּכֻלֵּי עָלְמָא מְסַבְּלֵי וַהֲדַר מְקַדְּשֵׁי, וְהֶחָתָן אֵינוֹ אוֹמֵר שֶׁשָּׁלַח לְשֵׁם קִדּוּשִׁין: 

ג חוֹשְׁשִׁין לִכְתֻבָּה, שֶׁאִם כָּתַב לָהּ כְּתֻבָּה, אַף עַל פִּי שֶׁלֹּא הִגִּיע לְיָדָהּ, אִם דֶּרֶךְ מִקְצָת אַנְשֵׁי הָעִיר שֶׁמְּקַדְּשִׁין וְאַחַר כָּךְ כּוֹתְבִים כְּתֻבָּה, חוֹשְׁשִׁין שֶׁמָּא נִתְקַדְּשָׁה, אַף עַל פִּי שֶׁאֵין שָׁם סוֹפֵר מָצוּי, וְאֵין אוֹמְרִים שֶׁמָּא הַסוֹפֵר נִזְדַּמֵּן לוֹ וְכָתַב. וְאִם דֶּרֶךְ כָּל אַנְשֵׁי הָעִיר שֶׁכּוֹתְבִין הַכְּתֻבָּה קֹדֶם הַקִּדּוּשִׁין, אֵין חוֹשְׁשִׁין לְקִדּוּשִׁין: 



סימן מו - דיני קלא בקדושין, ואם מבטלין הקול
ובו ח' סעיפים 
א פְּנוּיָה שֶׁיָּצָא עָלֶיהָ קוֹל שֶׁנִּתְקַדְּשָׁה (א) הַיּוֹם לִפְלוֹנִי בְּעִיר זוֹ, (ב) חוֹשְׁשִׁין לָהּ וַהֲרֵי הִיא סָפֵק מְקֻדֶּשֶׁת, אַף עַל פִּי שֶׁאֵין שָׁם רְאָיָה בְּרוּרָה. וְכָל קוֹל שֶׁלֹּא הֻחְזַק בְּבֵית דִּין, אֵין חוֹשְׁשִׁין לוֹ. וְכֵיצַד הוּא הַקּוֹל שֶׁתֻחְזַק זוֹ בּוֹ שֶׁהִיא מְקֻדֶּשֶׁת, כְּגוֹן שֶׁבָּאוּ שְׁנֵי (עֵדִים) וְהֵעִידוּ שֶׁרָאוּ (ג) הַנֵּרוֹת דּוֹלְקוֹת, וּמִטּוֹת מֻצָּעוֹת, וּבְנֵי אָדָם נִכְנָסִים וְיוֹצְאִים, וְנָשִׁים (ד) שְׂמֵחוֹת לָהּ וְאוֹמְרוֹת: נִתְקַדְּשָׁה (ה) פְּלוֹנִית [הַיוֹם]. אֲבָל אִם שָׁמְעוּ אוֹתָן אוֹמְרוֹת: פְּלוֹנִית תִּתְקַדֵּשׁ הַיּוֹם, אֵין חוֹשְׁשִׁין לָהּ, שֶׁמָּא נִזְדַּמְּנוּ לְקַדֵּשׁ וְלֹא נִתְקַדְּשָׁה. הגה: וְכֵן אִם אָמְרוּ נִתְקַדְּשָׁה, (ו) סְתָם, וְלֹא אָמְרוּ: לִפְלוֹנִי, אוֹ שֶׁאָמְרוּ: נִתְקַדְּשָׁה בְּעִיר אַחֶרֶת, לָא מִקְּרֵי קוֹל (טוּר):
 באר היטב  (א) היום. ד' דברים צריכים להיות. א' שאמרו נתקדשת לשון עבר. ב' שאמרו דקדושין היו היום. ג' שאומרים נתקדשה לפלוני. ד' שאמרו נתקדשה בעיר זו. קלא דשטר כתוב וחתום שנתקדשה ומכח השטר לא הוי קדושין דמפיהם ולא מפי כתבם בעינן. לא הוי קלא. משפטי שמואל סי' ס''ח. ועיין במהר''ם אלשיך סי' ח': (ב) חוששין לו. ב''ד שאמרו שחוששין לקדושין במי שלא אמר לי וב''ד אחר אמרו שאין חוששין לא מיקרי קול שהוחזק בב''ד הרדב''ז ח''א סי' קכ''ט: (ג) הנרות. ואלו הב' צריכים להיות כשרים ואמירת אלו שנים א''צ שיעידו בב''ד בו ביום שנתקדשה אלא אפילו לאחר זמן מעידין שביום פלוני ראו בבית פלוני נרות דולקות וכו'. כ''כ ב''ח ע''ש. ומ''ש הב''ש ולכאורה לא משמע מתשובת הרשב''א דכתב ר' אבא לא פליג על עולא שאלו היה בשעתו (בעיר) [בעינן] כדעולא וכו' ע''ש. לא דק דהפשט הוא שאלו היה בשעתו וכו' שאילו ראו הנרות דולקות והיו שם בעיר בשעת שמחתן. ואם לאחר זמן בבדיקת קול וכו' פירושו שלא ראו הנרות דולקות ולא היו שם בעיר בשעת שמחתן ממש רק שבאו לאחר זמן שם ושמעו וכו' עיין ב''י וכנה''ג דף פ' ע''א סעיף י''א. אבל לעולם י''ל אם ראו בשעתו יכולים להעיד אף לאחר זמן מה שראו ביום פלוני ודו''ק: (ד) שמחות לה. בפרישה מדייק דוקא נשים שמחות עמה ואומרים נתקדשה. אבל אם שמחות עמו ואומרים שקידש לא הוי קול ב''ש: (ה) פלונית. לא הצריך שהנשים יאמרו לפלוני בעיר הזאת. רק שהנשים יאמרו סתם נתקדשה פלונית והקול יוצא מתוך דבריהם שנתקדשה לפלוני בעיר הזאת. והיום פשיטא שא''צ שיאמרו דהא ביום האירוסין עושין השמחה ח''מ וב''ח. מיהו הטור כתב דצ''ל נתקדשה פלונית לפלוני. וכנה''ג הביא דעת מהריב''ל דס''ל דהרמב''ם ורש''י וטור ס''ל הא דצריך שיאמרו נתקדשה לפלוני אלא בדליכ' רגלים לדבר דנרות דולקות ומטות מוצעות. אבל היכא דאיכ' רגלים לדבר דנרות דולקות ומטות מוצעות א''צ שיאמר לפלוני ע''ש דף פ' ע''א סעיף י''א. ודף פ''ב ע''א סעיף ו' ודלא כב''ש שכתב וכן כתב הריב''ש ע''ש. ולכ''ע א''צ לאמר היכן היו הקדושין כי מכלל דבריהן נשמע שנתקדשת במקום שנרות דולקות כ''כ כ''מ וב''ה: (ו) סתם. לפי מה שפרשתי לא קאי זה על הנשים היוצאות ממקום שנרות דולקות רק קאי על המוציאין הקול כשאמרו פלונית נתקדשה סתם אין זה קול ברור וכן אם יצא קול שנתקדשה בעיר אחרת אין זה קול אבל הנשים אינם מזכירות לא העיר ולא פלוני. ח''מ ב''ח. ועיין מ''ש הב''ש. ועיין ס''ק ה' ודו''ק:


ב (ז) וְכֵן אִם בָּאוּ שְׁנַיִם וְאָמְרוּ: רָאִינוּ כְּמוֹ שִׂמְחַת (ח) אֵרוּסִין, וְשָׁמַעְנוּ הֲבָרָה, וְשָׁמַעְנוּ מִפְּלוֹנִי שֶּׁשָּׁמַע מִפְּלוֹנִי שֶׁנִּתְקַדְּשָׁה פְּלוֹנִית בִּפְנֵי פְּלוֹנִי (ט) וּפְלוֹנִי וְהָלְכוּ לָהֶם הָעֵדִים לִמְדִינָה אַחֶרֶת אוֹ מֵתוּ, הֲרֵי זֶה (י) קוֹל שֶׁמַּחֲזִיק אוֹתָהּ מְקֻדֶּשֶׁת. הגה: וְיֵשׁ אוֹמְרִים דְּלָא הָוֵי קוֹל אֶלָּא כְּשֶׁשָּׁמְעוּ תְּרֵי (יא) מִתְּרֵי, אֲבָל חַד מִתְּרֵי, לֹא (טוּר בְּשֵׁם הָרֹא''שׁ וְהָרַ''ן וְהַמַּגִּיד מִשְׁנֶה בְּשֵׁם הָרַשְׁבָּ''א). וְאֵין חוֹשְׁשִׁין לְקוֹל, אֶלָּא כְּשֶׁהֻחְזַק (יב) בְּבֵית דִּין, שֶׁבֵּית דִּין חָקְרוּ בַּדָּבָר וְשָׁמְעוּ שֶׁיֵּשׁ מַמָּשׁוּת בַּקּוֹל, כְּמוֹ שֶׁנִּתְבָּאֵר, אֲבָל כָּל זְמַן שֶׁלֹּא הֻחְזַק בְּבֵית דִּין לֹא, אִם לֹא בְּמָקוֹם שֶׁיֵּשׁ חֲזָקָה טוּבָא שֶׁנִּתְקַדְּשָׁה, אָז לָא בָּעִינָן הֻחְזַק בְּבֵית דִּין (מַהֲרִי''ק שֹׁרֶשׁ פ''ז). וְיֵשׁ לְבֵית דִּין לַחֲזֹר ( (יג) וּלְדַקְדֵּק) אַחַר הַקּוֹל, כְּדֵי לְבָרֵר אִם יֵשׁ בּוֹ מַמָּשׁוּת (בֵּית יוֹסֵף בְּשֵׁם הַתַּשְׁבֵּ''ץ וּבְשֵׁם הָרַשְׁבָּ''א):
 באר היטב  (ז) וכן אם באו שנים ואמרו וכו'. היינו דאיכ' קול הברה בעיר פלונית נתקדשה לפלוני וכשהב''ד חוקרים אחר הקול בעינן שיבאו שנים ומעידים ששמעו מפלוני ששמע וכו' אבל היכא דליכ' קול הברה והמולה בעיר לא נקרא קול ב''ח וכ''פ מהריב''ל ח''א דף נ''ח: (ח) אירוסין. משמע אם לא ראו שמחה לא הוי קול ולא משמע כן מדברי שאר פוסקים עיין ב''י: (ט) ופלוני. בכאן צריכין להעיד שנתקדשה היום לפלוני כיון דליכ' רגלים לדבר כמ''ש לעיל בשם הכנה''ג דף פ' ע''א סעיף י''א. וח''מ וב''ש מסופקים ע''ש: (י) קול. כ''כ הרמב''ם. והטור בשם הרמב''ן כתב ולדברי ב''י הוא הרמ''ה ע''ש דס''ל דוקא אם אומרים בשם שנים דחיים עדיין אלא הלכו למד''ה אז מרתת שמא יבואו ויכחישו אבל אם אומרים בשם העדים שמתו כבר לא הוי קול. ואפשר לומר דל''פ דהרמב''ם דס''ל אם מתו הוי קלא היינו מפני שהוא סובר שבאו שנים והעידו מפי א' ששמע מאחד שנתקדשה פלונית בפני פלוני ופלוני. וכיון דבין הכי לא מת מי שתלו הדבר בו מאי איכפת לן אם מתו העדים שנתקדשה בפניהם דאעפ''י שאמרו שמתו העדים שנתקדשה בפניהם יש להאמינם ששמעו מפי פלוני כיון שתולין הדבר בו ומרתתי שמא היום או למחר אתי אבל לפי פי' הטור וסייעתו דליכ' הכא אלא ב' ששמעו מפי ב' והב' האחרונים הם עידי הקדושין מסתבר' למימר דוקא שתלו בב' שהלכו למד''ה דמרתת שמא היום או למחר יבואו אבל אם תולין בשתים שמתו לא הוי קלא כנה''ג דף פ' ע''ב סעיף י''ח: (יא) תרי מתרי. אפילו כל א' שמע מא' ואין כאן שנים ששמעו מפי שנים ביחד רק ע''א אומר אני שמעתי מראובן וע''א אומר אני שמעתי משמעון וכאן לכ''ע לא מהני אם מתו כמ''ש בס''ק שלפני זה: (יב) בב''ד. אפי' אמרו שיש עדים במקום קרוב אין מונעין אותה להנש' ולא פלוג רבנן בין במקום קרוב למקום רחוק מיהו הכל תלי' בחקירות ב''ד יראי שמים עיין ד''מ: (יג) ולדקדק. היינו קודם הנשואין דוק' הד''ן:


ג בַּמֶּה דְבָרִים אֲמוּרִים, שֶׁלֹּא הָיָה שָׁם (יד) אֲמַתְלָאָה. אֲבָל אִם הָיָה שָׁם אֲמַתְלָאָה, וְשָׁמְעוּ הָאֲמַתְלָאָה כְּשֶׁשָּׁמְעוּ שֶׁנִּתְקַדְּשָׁה, לֹא הֻחְזְקָה מְקֻדֶּשֶׁת. כֵּיצַד הִיא הָאֲמַתְלָאָה, פְּלוֹנִית נִתְקַדְּשָׁה עַל תְּנַאי אוֹ קִדּוּשֵׁי סָפֵק, כְּגוֹן שֶׁאוֹמְרִים שֶׁזָּרַק לָהּ קִדּוּשִׁין סָפֵק קָרוֹב לוֹ סָפֵק קָרוֹב לָהּ, אוֹ אִם יֵשׁ לְהִסְתַּפֵּק אִם יֵשׁ בַּקִּדּוּשִׁין (טו) שְׁוֵה פְּרוּטָה, אוֹ שֶׁהָיָה קָטָן, לֹא הֻחְזְקָה, אֶלָּא שׁוֹאֲלִין אוֹתָהּ וְסוֹמְכִים עַל דְּבָרֶיהָ, הוֹאִיל וְאֵין שָׁם רְאָיָה בְּרוּרָה וְלֹא קוֹל חָזָק:
 באר היטב  (יד) אמתל'. ולא בעי' אמתלאה חשובה אלא באמתל' כל דהו מבטלת הקדושין מ''ב סי' נ''א. יצאו הקול ואמתל' בבת א' ואחר ימים נודע שהאמתל' שקר אין חוששין לקדושין מ''ב סי' נ''א: (טו) ש''פ. ואפי' לא נתברר לנו שלא היה ש''פ או שהיה קטן תלינן אנן לקול'. והיינו אם יצא הקול שקידש בחפץ קל תלינן שלא היה ש''פ וכן אם יצא קול שקידש אחד מבני פלוני ואחד מבניו הוא קטן תלינן אנן שהקטן קידש אותה אבל אם יצא קול פלונית זרק לה קדושין לא אמרינן דגם זה מיקרי אמתל' אלא אמרינן מסתמ' היה קרוב לה עד שיצא אמתל' אח''כ ח''מ ב''ש. יצא קול שנתקדשה בלילה ושהעידו בפני חכם יחידי הוי אמתל' מ''ב סי' ק''ו. מי שהבי' עדים שקידש אשה ויש ב' כתי עדים שהא' אומרת שהי' גדול כשקדש והא' אומרים שהי' קטן כשקדש לא חיישינן לקול' משפטי שמואל סי' קי''ז כנה''ג דף פ' ע''ב:


ד יָצָא עָלֶיהָ קוֹל שֶׁנִּתְקַדְּשָׁה לִפְלוֹנִי, וּלְאַחַר יָמִים אָמְרוּ: אֲמַתְלָאָה, אִם נִרְאִים הַדְּבָרִים לְבֵית דִּין (טז) שֶׁהוּא כֵּן, סוֹמְכִין עַל הָאֲמַתְלָאָה וְלֹא הֻחְזְקָה מְקֻדֶּשֶׁת. וְאִם לָאו, הוֹאִיל וְלֹא נִשְׁמַעַת הָאֲמַתְלָאָה בְּעֵת שֶׁנִּשְׁמְעוּ הַקִּדּוּשִׁין, אֵין חוֹשְׁשִׁין לַאֲמַתְלָאָה. הגה: נִתְבָּרֵר אַחַר כָּךְ שֶׁשֶּׁקֶר הָיָה הַקּוֹל, כְּגוֹן שֶׁבָּאוּ הָעֵדִים שֶׁתָּלוּ בָּהֶן הַקִּדּוּשִׁין וְשֶׁנִּתְקַדְּשׁוּ בִּפְנֵיהֶם, וְאוֹמְרִים: לֹא הָיוּ דְּבָרִים מֵעוֹלָם, מְבַטְּלִין (יז) קָלָא (טוּר בְּשֵׁם הָרַמָ''ה). וְיֵשׁ אוֹמְרִים דְּבַזְּמַן הַזֶּה אֵין מְבַטְּלִין קָלָא (בֵּית יוֹסֵף שֶׁכֵּן דַּעַת הָרַמְבַּ''ם וְכֵּן מַשְׁמַע מֵהָרִי''ף וְכֵן כָּתַב הָרַ''ן פֶּרֶק הַמְקָדֵשׁ). שָׁלַח לָהּ סִבְלוֹנוֹת, וְהוּא בְּדֶרֶךְ שֶׁאֵין חוֹשְׁשִׁין לְסִבְלוֹנוֹת שֶׁשָּׁלַח לָהּ, אַף עַל גַּב דְּיָצָא עָלֶיהָ מִזֶּה קוֹל מְקֻדֶּשֶׁת, אֵין חוֹשְׁשִׁין לַקּוֹל, שֶׁכֵּן דֶּרֶךְ לִקְרֹא לְסִבְלוֹנוֹת, קִדּוּשִׁין (כֵּן מַשְׁמַע בִּתְשׁוּבַת הָרֹא''שׁ כְּלָל ל''ה). וְכָל מָקוֹם שֶׁאֵין צְרִיכִין לְהַחֲמִיר, אֵין לְהַחֲמִיר בְּקוֹל כְּלָל, כְּדֵי שֶׁלֹּא יִתֵּן יָד לִרְשָׁעִים שֶׁיּוֹצִיאוּ קוֹלוֹת עַל בְּנוֹת יִשְׂרָאֵל לְעַגְּנָן אוֹ לְהוֹצִיא מֵהֶן מָמוֹן (בֵּית יוֹסֵף בְּשֵׁם הָרַשְׁבָּ''א):
 באר היטב  (טז) שהוא כן. כגון שבתחלה יצא קול שקדשה בזריקה ואז יצא אמתלאה שהי' קרוב לו אם נראה לב''ד לסמוך על אמתלאה זו לא הוחזקה מקודשת אבל אם יצא הקול סתם פלוני קידש פלונית משמע בסתם קדושין שלא בזריקה ואם אח''כ יצא אמתל' שהי' בזריקה וקרוב לו אז אין לסמוך על אמתל' זו מאחר שלא יצא קול אמתלא מיד. וכן אם אמרו אח''כ שהי' ספק קרוב לו אין מתירין אותה הואיל ויצא קול הראשון שזרק לה סתם. ואם יצא קול הראשון שזרק לה הקדושין ואח''כ אמרו שקידש על תנאי אפי' אמרו שלא נתקיים התנאי לא תלינן לקול' כי קדושין על תנאי לא נכלל בכלל הקול הראשון שיצא שזרק לה קדושין ח''מ ב''ש: (יז) קלא. ר''ל שבזמן הש''ס היו מקומות שמבטלין הקול. אבל בזמן הזה חוששין להחמיר דאולי אנחנו מאותן מקומו' שאין מבטלין הקול. אבל הד''מ כתב דמיחש לקול חששא דרבנן ובשל סופרים הלך אחר המיקל וכ''פ הרא''ש בפסקיו וכ''פ מהריב''ל ומשפטי שמואל סי' ס''ח. והרש''ך ח''א סי' כ''ה ומהר''ם ד''ב סי' יו''ד. והרשד''ם חא''ה סי' ל''ג כ' ויראי הוראה אני ובפרט להקל בדבר הנוגע בערוה ומדברי רש''ל בתשובה סימן ק''א נראה דס''ל דהלכה כמ''ד דלא מבטלין קלא. ע' כנה''ג דף פ''ב ע''א סעיף י''ד:


ה יָצָא עָלֶיהָ קוֹל שֶׁהִיא מְקֻדֶּשֶׁת לִפְלוֹנִי, וּבָא אַחֵר וְקִדְּשָׁהּ (יח) בְּפָנֵינוּ, בּוֹדְקִין עַל קִדּוּשֵׁי רִאשׁוֹן שֶׁהֵם בַּקּוֹל, אִם בָּאוּ עֵדִים בְּרוּרִים בִּרְאָיָה בְּרוּרָה שֶׁהִיא מְקֻדֶּשֶׁת לָרִאשׁוֹן, אֵין קִדּוּשֵׁי שֵׁנִי כְּלוּם; וְאִם לָאו, מְגָרֵשׁ רִאשׁוֹן שֶׁקִּדּוּשָׁיו בְּקוֹל, וְנוֹשֵׂא שֵׁנִי שֶׁקִּדּוּשָׁיו וַדַּאי. וְאִם גֵּרַשׁ הַשֵּׁנִי, לֹא יִכְנֹס רִאשׁוֹן, שֶׁמָּא (יט) יֹאמְרוּ: הֶחֱזִיר גְּרוּשָׁתוֹ מִן הָאֵרוּסִין אַחַר שֶׁנִּתְאָרְסָה לְאַחֵר. וְאִם כְּנָסָהּ שֵׁנִי קֹדֶם שֶׁגֵּרַשׁ רִאשׁוֹן, הֲרֵי זוֹ אֲסוּרָה עָלָיו (כ) עוֹלָמִית, אַף לְאַחַר שֶׁגֵּרַשׁ רִאשׁוֹן. וְעַיֵּן לְעֵיל סִימָן ל''א סָעִיף ד':
 באר היטב  (יח) בפנינו. אפילו קדשה הב' במזיד נמי דינ' הכי עיין כנה''ג פ''א ע''ב סעיף נ''ד. ואם קידש בפני הראשון תליא בדין אם אמרה לבעל' גרשתני כמ''ש סי' י''ז: (יט) יאמרו. ואם כנס ראשון הח''מ מסופק אם צריך להוציא. וב''ש כתב דבדיעב' א''צ לגרש. ובתשובת הרב בצלאל סי' ז' כתב אם כנס ראשון כופין אותו לגרש: (כ) עולמית. היינו לשניהם לבעל ולבועל והיינו שהיה עכ''פ עידי יחוד שנתייחדה עם השני אבל אם לא היה אלא חופה מותרת כיון דקדושי ראשון ספק הוא הרשד''ם חא''ה סי' כ''ב. אבל מהר''א ששון סי' קע''ג כתב דלא סגי בהכי ואפי' הית' נדה אלא דוקא כשבאו עדים שלא זזה ידן מתוך ידן ולא נתייחדו ולזה הסכימו רוב חכמי שאלוניקו:


ו יָצָא עָלֶיהָ קוֹל שֶׁהִיא מְקֻדֶּשֶׁת לִפְלוֹנִי, וְיָצָא קוֹל אַחֵר כְּמוֹתוֹ שֶׁהִיא מְקֻדֶּשֶׁת לְאַחֵר, אֶחָד מְגָרֵשׁ וְאֶחָד כּוֹנֵס, בֵּין רִאשׁוֹן וּבֵין אַחֲרוֹן: 

ז יָצָא עָלֶיהָ קוֹל שֶׁנִּתְקַדְּשָׁה לִפְלוֹנִי (כא) וְגֵרְשָׁהּ, אֵין חוֹשְׁשִׁין לְאָסְרָהּ מִשּׁוּם הַקִּדּוּשִׁין, וַאֲסוּרָה לְכֹהֵן מִשּׁוּם קוֹל הַגֵּרוּשִׁין:
 באר היטב  (כא) וגירשה. ואם יצא קול שנתקדשה לפלוני וגירשה ע''ת כתב הר''ן דפליגי בזה הראב''ד והרמב''ן. לראב''ד לא תלינן שנתקיים התנאי והיא בחזקת מקודשת. ודוקא שיצא בפעם א' קול שגירשה עם הקול שנתקדשה. ולרמב''ן תלינן שנתקיים התנאי והיא פנויה ואסורה לכהן:


ח קוֹל הַיּוֹצֵא אַחַר הַנִּשּׂוּאִין, אוֹ אֲפִלּוּ אַחַר אֵרוּסִין, לוֹמַר שֶׁנִּתְקַדְּשָׁה לְאַחֵר תְּחִלָּה, אֵין (כב) חוֹשְׁשִׁין לוֹ. הגה: וַאֲפִלּוּ אִם יָצָא קוֹל כְּבָר, רַק שֶׁלֹּא הֻחְזַק בְּבֵית דִּין עַד לְאַחַר שֶׁנִּתְאָרְסָה, אֵין בּוֹדְקִין אַחַר הַקּוֹל לְהַחֲזִיקוֹ (כֵּן כָּתַב הַבֵּית יוֹסֵף בְּשֵׁם הָרַמְבַּ''ן). מִיהוּ, אִם הִיא מוֹדָה אַחַר כָּךְ שֶׁנִּתְקַדְּשָׁה לָרִאשׁוֹן, אֲסוּרָה לְבַעֲלָהּ (כָּךְ מַשְׁמַע מִתְּשׁוּבַת הָרֹא''שׁ כְּלָל ל''ה), הוֹאִיל וְיָצָא הַקּוֹל תְּחִלָּה. (הָרַב נָתַן טַעַם לְשֶׁבַח לְחַלֵּק בֵּין נִדּוֹן דִּידָן וּבֵין הַהִיא שֶׁאָמְרָה טְמֵאָה אֲנִי וְכוּ'). וְעַיֵּן לְקַמָּן סוֹף סִימָן מ''ח:
 באר היטב  (כב) חוששין לו. וא''צ גט ממנו אפילו נתארסה לישראל ב''ח ח''מ ב''ש:




סימן מז - עדים המכחישין זה את זה בקדושין; או היא אומרת: נתקדשתי, וחזרה
ובו ד' סעיפים 
א שְׁנַיִם אוֹמְרִים: רָאִינוּ שֶׁנִּתְקַדְּשָׁה, וּשְׁנַיִם אוֹמְרִים: לֹא רָאִינוּ שֶׁנִּתְקַדְּשָׁה, הֲרֵי זוֹ (א) מְקֻדֶּשֶׁת, אֲפִלּוּ כֻּלָּם דָּרִים עִמָּהּ (ב) בֶּחָצֵר, לֹא רָאִינוּ אֵינוֹ רְאָיָה, שֶׁאֶפְשָׁר שֶׁנִּתְקַדְּשָׁה בְּצִנְעָה:
 באר היטב  (א) מקודשת. אפילו נשאת לא' מאלו שאומרים לא ראינו תצא: (ב) בחצר. אבל אם כולם היה במעמד א' הוי כאלו ב' אומרים נתקדשה וב' אומרי' לא נתקדש' כמ''ש בסמוך ס''ב. וע' בתשובת מהרח''ש סי' ל''א:


ב שְׁנַיִם אוֹמְרִים: נִתְקַדְּשָׁה, וּשְׁנַיִם אוֹמְרִים: לֹא נִתְקַדְּשָׁה; לֹא שְׁנָא שֶׁזָּרַק לָהּ קִדּוּשֶׁיהָ, שְׁנַיִם אוֹמְרִים: קָרוֹב לוֹ, וּשְׁנַיִם אוֹמְרִים: קָרוֹב לָהּ; לֹא שְׁנָא אָמְרוּ הַשְּׁנַיִם שֶׁמֵּעוֹלָם לֹא הָיָה לָהּ סְפֵק קִדּוּשִׁין; לֹא תִּנָּשֵּׂא, וְאִם נִשֵּׂאת, תֵּצֵא. וְאִם נִשֵּׂאת לְאֶחָד מֵעֵדֵיהָ, וְאוֹמֶרֶת: (ג) בָּרִי לִי שֶׁלֹּא נִתְקַדַּשְׁתִּי, לֹא תֵּצֵא:
 באר היטב  (ג) ברי לי. דוקא הם הם עצמם צריך שיאמרו ברי לי אבל אם אחרים אומרים ברי לנו אפילו נשאת תצא הרש''ך ח''א סי' כ''ח ועמ''ש בח''ב סי' ק''ה. הא דאמרינן דאם נשאת לא' מעדיה לא תצא. היינו דוק' בדיעב' אבל לכתחלה לא תנשא רשד''ם סימן י''ד. אף ע''ג דלענין הדין אם נשאת לא תצא. הוא והיא יש לחוש ללזות שפתים הראנ''ח ח''ב סי' מ'. שנים אומרי' נתקדשה וא' אומר לא נתקדשה גם האשה אומרת לא נתקדשתי אין דבריו של א' במקום שנים והוי מקודשת תשובת ב''י סי' כ''ד. שנים אומרים נתקדשה ושנים אומרים לא נתקדש' ואחר כך באו שנים ואמרו נתגרשה ושנים אומרים לא נתגרשה מותרת מטעם ס''ס ע' כנה''ג פ''ב ע''ב סעיף ט':


ג עֵד אֶחָד אוֹמֵר: (ד) נִתְקַדְּשָׁה, וְעֵד אֶחָד אוֹמֵר: לֹא (ה) נִתְקַדְּשָׁה, אִם אָמַר שֶׁמֵּעוֹלָם לֹא הָיוּ בָּהּ סְפֵק קִדּוּשִׁין, תִּנָּשֵּׂא (ו) לְכַתְּחִלָּה. וְאִם זָרַק לָהּ קִדּוּשִׁין, אֶחָד אוֹמֵר: קָרוֹב לוֹ, וְאֶחָד אוֹמֵר: קָרוֹב לָהּ, לֹא תִּנָּשֵּׂא, וְאִם נִשֵּׂאת, לֹא (ז) תֵּצֵא. וְעַיֵּן לְעֵיל סִימָן מ''ב סָעִיף ב':
 באר היטב  (ד) נתקדשה. כבר מבואר לרוב פוסקים ע''א בקדושין לא מהני וצ''ל הכא איירי באומר נתקדשה בפני ובפני אחרים ע' ב''ש: (ה) נתקדשה. ה''ה אם היא לבדה מכחשת העד האומר נתקדשה ג''כ נאמנת דע''א בהכחשה לאו כלום. וכאן מיירי אפילו בהיא שותקת כגון שא' אומר אביה קיבל קדושין וא' אומר לא קיבל קדושין אוקי עד לגבי עד ואשה בחזקת פנויה ותנשא לכתחלה. ואם ע''א אומר לא נתקדשה והיא ג''כ אומרת לא נתקדשה כתב המגיד דהרמב''ם ס''ל בזה גרע טפי כיון דעד מסייע לה יש לומר דמעיזה ואסורה והראב''ד והרמב''ן והרשב''א ס''ל דמותרת: (ו) לכתחלה. אבל המגיד כתב בשם הראב''ד והרמב''ן והרשב''א אפילו אם העד אומר לא היו קדושין כלל לא תנשא כיון דהיא א''י כלום עיין מ''מ פ''ט מה''א: (ז) תצא. כיון דידוע לנו דזרק לה קדושין אתרע חזקת פנויה שלה ע' ב''ש. ואם שנים אומרים קרוב לו וא' אומר קרוב לה תנשא לכתחלה. הר''ש חיון בתשובה סימן נ''ו. ומהרי''ט סי' כ''ח:


ד אָמְרָה הִיא בְּעַצְמָהּ: נִתְקַדַּשְׁתִּי, וְחָזְרָה וְאָמְרָה: פְּנוּיָה אֲנִי; תּוֹךְ כְּדֵי דִּבּוּר, נֶאֱמֶנֶת; לְאַחַר כְּדֵי דִּבּוּר, אֵינָהּ נֶאֱמֶנֶת. וְאִם נוֹתֶנֶת אֲמַתְלָאָה (ח) לִדְבָרֶיהָ, שֶׁאָמְרָה כֵּן תְּחִלָּה כְּדֵי שֶׁלֹּא יִקְפְּצוּ עָלֶיהָ אֲנָשִׁים שֶׁאֵינָם מְהֻגָּנִים וְכַיּוֹצֵא בָּזֶה, וְרָאִינוּ בִּדְבָרֶיהָ מַמָּשׁ, הֲרֵי זוֹ נֶאֱמֶנֶת. וְאִם לֹא נוֹתֶנֶת אֲמַתְלָאָה, אוֹ שֶׁנָּתְנָה וְאֵין בָּהּ מַמָּשׁ, אֵינָהּ נֶאֱמֶנֶת. וְאִם קִדְּשָׁהּ אַחֵר, הָוֵי סְפֵק קִדּוּשִׁין. לְפִיכָךְ, נוֹתֵן לָהּ גֵּט וְתִהְיֶה אֲסוּרָה עָלָיו וְעַל הַכֹּל, עַד שֶׁיָּבוֹא (ט) אֲרוּסָהּ. הגה: וְיֵשׁ אוֹמְרִים דְּכָל זֶה מַיְרֵי בְּאָמְרָה: נִתְקַדַּשְׁתִּי, סְתָם, אֲבָל אָמְרָה: נִתְקַדַּשְׁתִּי לִפְלוֹנִי, שׁוּב אֵינָהּ (י) נֶאֱמֶנֶת לוֹמַר: פְּנוּיָה אֲנִי, דְּלָאו כָּל הֵימֶנָּה לָחוּב לוֹ וּלְהַפְקִיעַ עַצְמָה מִמֶּנּוּ:
 באר היטב  (ח) לדבריה. וה''ה אם נתקדשה לאחר ואח''כ נותנת אמתלא לדבריה מהני עב''ח בק''א. אם היה שם ע''א שמעיד עליה או שאמר לה ולאו א''א את ואמרה הן לא מהני אמתל' מהרי''ט ח''ב סי' א'. הא דמהני אמתלאה היינו שלא עשתה מעשה אלא שאמרה בפיה אבל היכא דעשתה מעשה המוכיח קיום דברי' הראשונים אפילו באמתלא אינה נאמנת הר''י הלוי סי' ל''ג וע' בי''ד סי' א' ס''ק ל''ב וסי' קפ''ז מש''ש. לא אשכחן בשום מקום דתועיל אמתלא אלא באמירה לא בחזקה באר שבע דף קי''ז. ושום אדם לא יוכל לסמוך על אמתלא דידיה עד שישאל לחכם שבעירו שיוכל להשיג שאמתלא ראויה היא ואי אמרה אמתלא שהוא רחוק מן הדעת אסור לקבלה באר שבע דף קי''ז ע''ג. ואם האב שאמר שקדש את בתו ואח''כ נתן אמתלא ע''ל ס''ס ל''ז. אם נשבע האב שקדש את בתו או האשה שנתקדשה לא מהני אמתלא מהריב''ל ח''א סי' מ''א. כנה''ג פ''ג ע''ב סעיף ס''ג: (ט) ארוסה. כלומר שיבא א' ויאמר אני הוא שקדשתיה כבר והיא תודה לדבריו שזה הוא ואפשר אף שלא תודה רק שתעמוד בדבריה אחרונים ותאמר פנויה אני והוא אומר אני הארוס שלך גם כן מותרת לו ופשוט הוא אם מתחלה הזכירה למי נתקדשה ואח''כ חזרה ואמרה פנויה אני שהיא אסורה לכל עד שיבא אותו פלוני או עד שימות ח''מ ע' ב''ש: (י) אינה נאמנת. אפילו תכ''ד ואפילו אם נתנה אמתלא אינה נאמנת. וב''ש כתב דיותר מסתבר דאיירי אחר כ''ד דאינה נאמנת אפילו אם נתנה אמתלאה דהא קי''ל בכל התורה כולה תכ''ד כדיבור דמי עיין אחרונים:




סימן מח - אמר לה קדשתיך, והיא אומרת: לא, או להפך
ובו ז' סעיפים 
א הָאוֹמֵר לְאִשָּׁה: (א) קִדַּשְׁתִּיךְ, וְהִיא אוֹמֶרֶת: לֹא קִדַּשְׁתַּנִי, הוּא אָסוּר (ב) בִּקְרוֹבוֹתֶיהָ וְהִיא מֻתֶּרֶת בִּקְרוֹבָיו:
 באר היטב  (א) קדשתיך. היינו באומר קדשתיך בפני ב' עדים והלכו למד''ה כ''כ הטור ואם אמר קדשתיך סתם יוכל לפרש דבריו שקידש בלא עדים ע' ח''מ ב''ש: (ב) בקרובותיה. אפילו בעדים מכחישים אותו שוויא אנפשיה חתיכה דאיסורא רשד''ם חא''ה סי' ט' והרש''ך בח''ג סי' צ''ה. ואם נשא מקרובותיה כופין אותו להוציא הרא''ם ח''א סי' כ''ה:


ב קִדַּשְׁתַּנִי, וְהוּא אוֹמֵר: לֹא קִדַּשְׁתִּיךְ, הוּא מֻתָּר בִּקְרוֹבוֹתֶיהָ וְהִיא אֲסוּרָה בִּקְרוֹבָיו: 

ג קִדַּשְׁתִּיךְ, וְהִיא אוֹמֶרֶת: לֹא קִדַּשְׁתָּ אֶלָּא בִּתִּי, הוּא אָסוּר בִּקְרוֹבוֹת הָאֵם וְהָאֵם מֻתֶּרֶת בִּקְרוֹבָיו; וּמֻתָּר בִּקְרוֹבוֹת הַבַּת, וְהַבַּת מֻתֶּרֶת בִּקְרוֹבָיו: 

ד קִדַּשְׁתִּי אֶת בִּתֵּךְ, וְהִיא אוֹמֶרֶת: לֹא קִדַּשְׁתָּ אֶלָּא אוֹתִי, הוּא אָסוּר בִּקְרוֹבוֹת הַבַּת, וְהַבַּת מֻתֶּרֶת בִּקְרוֹבָיו; וּמֻתָּר בִּקְרוֹבוֹת הָאֵם, וְהָאֵם אֲסוּרָה עַל קְרוֹבָיו: 

ה כָּל אֵלּוּ שֶׁטּוֹעֲנִין הַקִּדּוּשִׁין, כְּשֶׁטָּעַן הַטּוֹעֵן שֶׁהָיוּ שָׁם עֵדִים וְהָלְכוּ לָהֶם לִמְדִינָה אַחֶרֶת אוֹ מֵתוּ, אֲבָל אִם הוֹדוּ שֶׁהָיוּ הַקִּדּוּשִׁין בְּלֹא שְׁנֵי עֵדִים, אֵין כָּאן קִדּוּשִׁין: 

ו כָּל מָקוֹם שֶׁאָמַרְנוּ שֶׁאָמְרָה אִשָּׁה לְאִישׁ: קִדַּשְׁתַּנִי, וְהוּא אוֹמֵר: לֹא קִדַּשְׁתִּיךְ; מְבַקְּשִׁים מִמֶּנּוּ שֶׁיִּכְתֹּב לָהּ (ג) גֵּט לְהַתִּירָהּ. הגה: וְאָז נֶאֱסָר (ד) בִּקְרוֹבוֹתֶיהָ, הוֹאִיל וְנָתַן לָהּ גֵּט. אֲבָל אִם הוּא אוֹמֵר: קִדַּשְׁתִּיךְ, וְהִיא אוֹמֶרֶת: לֹא קִדַּשְׁתַּנִי, וּכְפָאוֹ לְגֵט מִשּׁוּם חֲשַׁשׁ הַנִּמְנָע לְנָשְׂאָהּ, אֵין הָאִשָּׁה נֶאֱסֶרֶת בִּקְרוֹבָיו מֵחֲמַת הַגֵּט (הַגָּהוֹת מָרְדְּכַי דְּקִדּוּשִׁין):
 באר היטב  (ג) גט. משום דאסור לישא בקרובותיה בשביל הגט מש''ה מבקשין ודוקא באומרת היא קדשתני בודאי אבל מי שאומרת אני זקוקה לך בשביל שבאת עלי ואני רוצה גט אפילו מבקשין ליכא מהרשד''ם חא''ח סי' ס''ה. ע' כנה''ג פ''ד ע''א ס''ד: (ד) בקרובותיה. עמ''ש הח''מ ב''ש:


ז מִי שֶׁאָמַר: קֹדֶם שֶׁקִּדַּשְׁתִּי אֶת אִשְׁתִּי קִדַּשְׁתִּי אֶת אֲחוֹתָהּ בִּפְנֵי פְּלוֹנִי וּפְלוֹנִי וְהָלְכוּ לָהֶם לִמְדִינַת הַיָּם, וְלֹא גֵּרַשְׁתִּיהָ וַהֲרֵי הִיא נְשׂוּאָה, אֵינוֹ נֶאֱמָן לְאָסְרָהּ עַל בַּעֲלָהּ, כָּל זְמַן שֶׁלֹּא יָבִיא עֵדִים. וַאֲפִלּוּ אִם תֹּאמַר הִיא: אֱמֶת שֶׁקִּדַּשְׁתַּנִי, אֵינָהּ נֶאֱמֶנֶת לֶאֱסֹר עַצְמָהּ עַל בַּעֲלָהּ. וַאֲפִלּוּ אִם יָבִיא עֵדִים שֶׁקִּדְּשָׁהּ. אִם נִתְקַדְּשָׁה אֲחוֹת אִשְׁתּוֹ בְּפָנָיו, אֵינָהּ נֶאֱסֶרֶת עַל בַּעֲלָהּ. וְזֶה אָסוּר (ה) בְּאִשְׁתּוֹ, שֶׁכֵּיוָן שֶׁאָמַר: שֶׁקִּדֵּשׁ אֲחוֹתָהּ תְּחִלָּה, נֶאֱסָר בִּקְרוֹבוֹת שְׁתֵּיהֶן. וְעַיֵּן לְעֵיל סוֹף סִימָן מ''ו:
 באר היטב  (ה) באשתו. דיוכל לאסור על עצמו. מיהו אחר תקנות חר''ג אינו יוכל לאסרו עליו מהרש''ל ב''ח ח''מ ב''ש:




סימן מט - קדש אחת מחמש נשים וכל אחת אומרת אותי קדש
ובו ג' סעיפים 
א הַמְקַדֵּשׁ אַחַת מֵחָמֵשׁ נָשִׁים וְכָתַב לָהּ (א) כְּתֻבָּה, וְאֵינוֹ יוֹדֵעַ אֵיזוֹ הִיא, וְכָל אַחַת מֵהֶן אוֹמֶרֶת: אֲנִי הִיא, אָסוּר בִּקְרוֹבוֹת כֻּלָּן וְנוֹתֵן גֵּט לְכָל אַחַת וְאַחַת וּמַנִּיחַ כְּתֻבָּה בֵּינֵיהֶם וּמִסְתַּלֵּק. וְאִם קִדֵּשׁ בְּבִיאָה, קָנְסוּ אוֹתוֹ חֲכָמִים שֶׁיִּתֵּן כְּתֻבָּה לְכָל אַחַת וְאַחַת:
 באר היטב  (א) כתובה. ר''ל דאבדה או שלא הזכיר את שמה או איירי שכל שמותיהם שווין ולהני פוסקים דס''ל דארוסה יש לה כתובה אפילו לא כתב לה א''צ לזה. תוספת י''ט ע' ב''ש:


ב הַמְקַדֵּשׁ אִשָּׁה וְחָזַר בּוֹ מִיָּד, וְאָמַר שֶׁהַמָּעוֹת יִהְיוּ מַתָּנָה, אֲפִלּוּ תּוֹךְ כְּדֵי דִּבּוּר, אֵין חֲזָרָתוֹ כְּלוּם וּצְרִיכָה גֵּט: 

ג כָּל מִי שֶׁאֵינוֹ בָּקִי בְּטִיב גִּטִּין וְקִדּוּשִׁין לֹא יְהֵא לוֹ עֵסֶק עִמָּהֶם לְהוֹרוֹת (ב) בָּהֶם, שֶׁבְּקַל יָכוֹל לִטְעוֹת וְיַתִּיר אֶת הָעֶרְוָה וְגוֹרֵם לְהַרְבּוֹת מַמְזֵרִים בְּיִשְׂרָאֵל:
 באר היטב  (ב) בהם. ט''ז מדייק דוקא להורות אסור אבל לסדר קדושין מותר דאין שם להורות אבל לסדר הגט דיש הרבה פרטים אסור לסדר אא''כ יודע בטיב גיטין ב''ש:




סימן נ - מתי חוזרין הקדושין והסבלונות, ודיני קנסות
ובו ז' סעיפים 
א הַמְקַדֵּשׁ אֶת הָאִשָּׁה, בֵּין שֶׁחָזְרָה הִיא בָּהּ וּבֵין שֶׁחָזַר הוּא, בֵּין שֶׁמֵּת הוּא בֵּין שֶׁמֵּתָה הִיא (א) אוֹ שֶׁגֵּרְשָׁהּ, אֵין הַקִּדּוּשִׁין חוֹזְרִין לְעוֹלָם. אֲפִלּוּ קִדְּשָׁהּ בְּאֶלֶף דִּינָר, הֲרֵי הֵם מַתָּנָה גְּמוּרָה שֶׁאֵין לָהּ חֲזָרָה. וְאִם הָיוּ קִדּוּשֵׁי (ב) טָעוּת, חוֹזְרִים הַמָּעוֹת. וְכֵן אִם הָיְתָה (ג) מְמָאֶנֶת. וְכֵן אִם הָיוּ קִדּוּשִׁין עַל תְּנַאי וְלֹא נִתְקַיֵּם הַתְּנַאי. וְכֵן אִם הָיוּ קִדּוּשֵׁי (ד) סָפֵק. וְכָל זֶה לֹא מַיְרִי אֶלָּא מִן הָאֵרוּסִין, אֲבָל מִן הַנִּשּׂוּאִין, (ה) הַקִּדּוּשִׁין חוֹזְרִין (מַהֲרִי''ל סִימָן ס''א):
 באר היטב  (א) או שגירשה. ר''ל או שגירשה מחמת שאסורה לו דהא כשחזר הוא או היא איירי נמי שגירשה ח''מ ב''ש: (ב) טעות. היינו מה שהדעת טועה אבל אם הוא טעות שאין דעת טועה כגון המקדש את (אחותה) [אחותו] הוי מתנה: (ג) ממאנת. משום בממאנ' הקדושין תופסין באחותה ומוטב שיאמרו הקדושין תופסין באחותה לכן הקדושין חוזרים: (ד) ספק. דברי המחבר תמוהי' דהא בקדושי ספק צריכה גט א''כ למה הקדושין חוזרים ולא חיישינן לשמא יאמרו קדושין תופסין באחותה. ובה''י וב''ש מיישבו ע''ש: (ה) חוזרים. זהו דעת מהרי''ל. וכ' הח''מ דמהרי''ל איירי שמתה היא והבעל יורש אותה מדינא רק מחמ' תקנה שמתה בשנה שניה צריך להחזיר חצי הנדן והבעל רוצה שיחזרו לו הסבלונות ולא (מחלקו) [יחלוקו] ע''ז פסק מהרי''ל דודאי מוהר הדרי ואפי' הקדושין הדרי אבל נתגרש' או נתאלמנ' הקדושין שלה דמתנה גמורה הם עכ''ל. אבל בתשובת מהר''ם מלובלין סי' י''ט כתב דכוונת הרב מהרי''ל אף במת הוא או נתגרשה אזי הטבעת הקדושין חוזר ונשום בכתובה והעיד שכן מנהג קצת קהילות. וכ''כ הר''ם מינץ סי' צ''ו שראה הל' למעשה מרבותיו דחוזרין הקדושין אחר הנשואין. וקצת פוסקים ס''ל אפילו אחר הנשואין הקדושין לא הדרי מטעם דחיישי' שמא יאמרו וכו'. נמצא דין זה אם הקדושין אחר הנשואין הדרי ספיקא דדינא הוא ונראה קטנה שיכולה למאן ויצאה בגט דקי''ל דאסור בקרובותיה אז אפי' אחר הנשואין אם תחזור הקדושין יש לחוש שיאמרו דיוצאת במיאון ומותר בקרובותיה לכן לכולי עלמא אין הקדושין הדרה עיין ב''ש:


ב הַמְקַדֵּשׁ אֲחוֹתוֹ, הַמָּעוֹת מַתָּנָה; מִפְּנֵי שֶׁהַכֹּל יוֹדְעִים שֶׁאֵין קִדּוּשִׁין תּוֹפְסִין בַּעֲרָיוֹת, וְאֵין זֶה טוֹעֶה אֶלָּא גָּמַר וְנָתַן לְשֵׁם מַתָּנָה: 

ג (ו) הַשּׁוֹלֵחַ סִבְלוֹנוֹת לְבֵית חָמִיו, בֵּין מְרֻבִּין בֵּין מוּעָטִין, בֵּין שֶׁאָכַל שָׁם סְעֻדַּת אֵרוּסִין בֵּין שֶׁלֹּא אָכַל, בֵּין שֶׁמֵּתָה הִיא בֵּין שֶׁמֵּת הוּא, אוֹ שֶׁחָזַר בּוֹ הָאִישׁ, יַחַזְרוּ הַסִבְלוֹנוֹת כֻּלָּם חוּץ מֵהַמַּאֲכָל וְהַמִּשְׁתֶּה. וְכֵן מָעוֹת, וְכֵן כֵּלִים מוּעָטִין שֶּׁשָּׁלַח לָהּ לְהִשְׁתַּמֵּשׁ שָׁם בְּבֵית אָבִיהָ, אִם נִשְׁתַּמְּשָׁה בָּהֶם וּבָלוּ אוֹ אָבְדוּ, אֵינָם מִשְׁתַּלְּמִין; אֲבָל אִם הֲיוּ קַיָּמִים, חוֹזֵר הַכֹּל וְגוֹבֶה (ז) אוֹתָם בְּבֵית דִּין, שֶׁהַדָּבָר יָדוּעַ שֶׁלֹּא שְׁלָחָם אֶלָּא דֶּרֶךְ נוֹי בִּלְבַד. הגה: וְיֵשׁ אוֹמְרִים דַּאֲפִלּוּ בִּדְבַר מַאֲכָל (ח) וּמִשְׁתֶּה וּדְבָרִים מוּעָטִים דְּאֵין חוֹזְרִים, דַּוְקָא כְּשֶׁאָכַל שָׁם הֶחָתָן, וְאָז אֲפִלּוּ מַה שֶּׁהוּא בְּעֵין אֵינוֹ חוֹזֵר, אֲבָל אִי לֹא אָכַל שָׁם, חוֹזֵר הַכֹּל (שָׁם טוּר). חָזְרָה הִיא בָּהּ, חוֹזֵר הַכֹּל. וַאֲפִלּוּ הַמַּאֲכָל וְהַמַּשְׁקֶה נוֹתֶנֶת דָּמָיו בְּזוֹל, דְּהַיְנוּ שֶׁאִם הָיוּ דְּמֵי הַמַּאֲכָל וְהַמַּשְׁקֶה שִׁשָּׁה, מְשַׁלֶּמֶת אַרְבָּעָה. וְאִם הָיָה מִנְהָג הַמְּדִינָה שֶׁיַּעֲשֶׂה כָּל אָדָם סְעֻדָּה וְיַאֲכִיל לְרֵעָיו אוֹ יְחַלֵּק מָעוֹת לַשַּׁמָּשִׁים וְלַחַזָּנִים וְכַיּוֹצֵא בָּהֶם, וְעָשָׂה כְּדֶרֶךְ שֶׁעוֹשִׂים כָּל הָעָם, וְחָזְרָה בָּה, מְשַׁלֶּמֶת הַכֹּל, שֶׁהֲרֵי גָּרְמָה לוֹ לְאַבֵּד (ט) מָמוֹן; וְהוּא שֶׁיִהְיוּ לוֹ (י) עֵדִים כַּמָּה הוֹצִיא. (וְיֵשׁ אוֹמְרִים דְּכָל זֶה מַיְרֵי בַּמֶּה שֶׁשָּׁלַח לְאַחַר אֵרוּסִין, אֲבָל קֹדֶם אֵרוּסִין, לְאַחַר שִׁדּוּכִין, חוֹזֵר הַכֹּל (נִמּוּקֵי יוֹסֵף פֶּרֶק מִי שֶׁמֵּת וְכֵן כָּתַב הָרִיטְבָ''א). (יא) וְיֵשׁ חוֹלְקִים (בֵּית יוֹסֵף בְּשֵׁם הָרַשְׁבָּ''א):
 באר היטב  (ו) מעות. כלומר שהוציאה מעות בדברים שאינם של קיימ': (ז) אותם. ואם נאבדו הסבלונות והיא קטנה אין האב והאם חייבים לשלם והיא גם כן אם אבדם בזמן שהיא קטנה פטורה. אבל אם אבדם כשהיא גדולה חייבת עיין מהר''ם גלאנטי סימן י''ד אם חזרתו הוא מפני שחמיו לא רצה להשלים תנאו והדין נותן שישלי' חמיו תנאו חוזר הכל אפילו המאכל והמשתה הרש''ך סי' ז' ארוס שבשעת כניסתו לחופ' לא רצה לשמוע לקול המדברים באזניו והלך לו ולא רצה לקדש ואח''כ הפצירו בו ובא לקדש ואז אמרה הכלה כיון שמתחלה לא רצה הוא עכשיו לא רצתה היא ותבע החתן כל מה שהוציא לחופתו אינה משלמת כלום שארית יהודא דף ס''א. וה''ה בארוס' שחזר' בה מפני שארוס שלה בעודו ארוס עמה היה מכה אותה והוא מדבר דברים שלא ניתנו לכתוב מהרח''ש וכנה''ג דף פ''ד ע''א סעיף י''א: (ח) ומשתה. וכללא הוא. אם לא אכל חוזר הכל אפילו הדר הוא צריכה היא לשלם דברים העשוי לבלות וכן מאכל ומשת' ששלח צריכה לשלם פחות שליש. ואם הוא עדיין בעין ובלה אם ראוי למלאכתו הראשונ' א''צ לשלם מה שבלו. לא היו דברים העשויין לבלות ומכרה דינה כגזלן ומשלמת כשעת הגזיל' ואינה פוחת שליש. וסבלנות אם בלו משלמת כפי מה שהוא שווי'. ואם אכל או שתה בדינר אז אם הוא חוזר אמרינן דברים העשויין לבלות ובלו מחל: ואם הם דברי' העשויין לבלות ומשתמשת בהם ולא בלו. בעיא דלא איפשטא בש''ס ואין מוציאין ממנה. ואם תפס הוא מהני להני פוסקים דס''ל דמהני תפיסה בבעיא דלא איפשטא. ובייכא וסבנת' בודאי מחל. ופי' הרמב''ם היינו מיני צעיפים וקישורי נשים ורי''ו פי' שהם מנעלים וצעיפים אפילו הם בעין א''צ להחזיר דמוחל בודאי. ודברים שאינן עשויין לבלות מחוייבים להחזיר אפילו מכרו וצריכה לשלם כשעת המכירה ואפילו אם הרויחה במעות א''צ ליתן לו כלום. ואם היא חזרה צריכה לשלם דברים העשויין לבלות ובלו. פחות שליש משוי'. ומעות הוו כדברים העשויין לבלות. ובגדים הכל לפי הענין. והיכא דהדר ביה איהו וסוף סוף נתפייס והדרה איהי הוי כהדרא איהו ופטורה מלשלם שארית יהודא דף ס''א. וכן כשמת א' מהם אמרינן ג''כ אם כן אם אכל מחל ע' ב''ש: (ט) ממון. ואינו פוחת שליש. וצ''ע מ''ש ממאכל ומשתה ששלח לה דאינה משלמת כל ההוצאה. מיהו לכ''ע אם זה שעשה הסעודה חוזר א''צ הצד השני להחזיר לו כלום. ול''ד לשלח ב''ש ע''ש. כ' הרדב''ז ח''ב סי' רל''ד דאין מחויב לשלם אלא ההוצאה שדרך בני אדם להוציא כמותו. אבל אם הוציא הוצאות מרובות יותר מן הראוי פטור מלשלם אותו היתרון אפי' יש עדים דמצי למימר את הוא דאפסיד אנפשך ע''ש. ובסימן קכ''ד כתב הרב הנ''ל דאם הוציא הוצאות ואח''כ גירשה בשביל מום שאינו יכול לומר לאב תן לי הוצאותי ע''ש: (י) עדי'. אבל בשבועה א''י להוציא אא''כ כשהוא מוחזק ישבע ב''ש: (יא) ויש חולקים. ע' ב''ש ובה''י:


ד הַמְשַׁדֵּךְ בִּתּוֹ לַחֲבֵרוֹ, וְשָׁלַח לוֹ בְּגָדִים וְתַכְשִׁיטִין, וְאַחַר כָּךְ נִתְבַּטְּלוּ הַשִּׁדּוּכִין, וְחָזַר בּוֹ הֶחָתָן אוֹ חָמִיו, יַחֲזִיר מַה שֶּׁשָּׁלַח לוֹ, דְּכִי הֵיכֵי דְהָדְרֵי (יב) סִבְלוֹנוֹת דְּשָׁלַח אִיהוּ לָהּ, הָדְרֵי מַאי דְּשָׁלְחָה אִיהִי לְדִידֵהּ, דְּאֻמְדַּן דַּעְתָּהּ הוּא שֶׁלֹּא שָׁלְחָה לוֹ אֶלָּא עַל דַּעַת שֶׁיַּכְנִיסֶנָּה לָחֻפָּה:
 באר היטב  (יב) סבלונות. וה''ה במה שבלה בבגדים אפילו חזר הוא פוחת שליש כמו בחזרה היא הרשב''א:


ה רְאוּבֵן שִׁדֵּךְ בִּתּוֹ לְשִׁמְעוֹן בְּקִנְיָן וּשְׁבוּעָה וְהִשְׁלִישׁוֹ שְׁטָרוֹת, וְאַחַר כָּךְ אֵרַע שֶׁהֵמִירָה אֲחוֹת (יג) הַמְשֻׁדֶּכֶת, יָכוֹל שִׁמְעוֹן לַחֲזֹר בּוֹ וּפָטוּר מֵהַקִּנְיָן וּמֵהַשְּׁבוּעָה וּמֵחִיּוּב הַשְּׁטָר דְּהַיְינוּ הַקְּנָסוֹת שֶׁעָשׂוּ בֵּינֵיהֶם. וְאִם הֶחֱזִיר הַשָּׁלִישׁ הַשְּׁטָר לַמְשֻׁדֶּכֶת, לֹא עָשָׂה כְּלוּם. וְהוּא הַדִּין אִם נִשְׁתַּטֵּית הַמְשֻׁדֶּכֶת, שֶׁיּוּכַל הַמְשֻׁדָּךְ לַחֲזֹר בּוֹ. וְכֵן אִם קִלְקֵל הַמְשֻׁדָּךְ מַעֲשָׂיו, יְכוֹלָה הַמְשֻׁדֶּכֶת לַחֲזֹר בָּהּ וּפְטוּרָה מֵהַקִּנְיָן וּמֵהַשְּׁבוּעָה וּמֵחִיּוּב הַשְּׁטָר. וְאִם הֶחֱזִיר הַשָּׁלִישׁ הַשְּׁטָר לַמְשֻׁדָּךְ, לֹא עָשָׂה כְּלוּם. הגה: וְיֵשׁ אוֹמְרִים דְּכָל זֶה קֹדֶם אֵרוּסִין, אֲבָל אַחַר אֵרוּסִין נִסְתַּחֲפָה (יד) שָׂדֵהוּ (מַהֲרִי''ק שֹׁרֶשׁ ק''א). וְעַיֵּן בְּיוֹרֶה דֵעָה סִימָן רכ''ח סָעִיף מ''ג וְסִימָן רל''ב שָׁם סָעִיף ט''ז:
 באר היטב  (יג) המשודכת. אפילו חזרה בתשובה פטור מן השבועה ומן הקנס מהרי''ט וכנה''ג דף פ''ה ע''א סכ''ד. וה''ה אם זנתה אחות המשודכת והיתה א''א או שהיתה פנויה וזנתה והרתה לזנונים כל זה הוא פגם גדול ט''ז. ואם אירע כן באחות אבי המשודך אינו יכול לחזור דאין לנו אלא מה שמצינו במפורש דכתבו הפוסקים דין זה באחות המשודכת. ואם המירה קודם השידוך והוא לא ידע ושדך ואחר כך נתגלה לו הוי כמום שבגלוי ומסתמא ידע ואין לו שום טענה. בה''י וכ''כ בי''ד סי' רכ''ח. ועיין כנה''ג דף פ''ה ע''א סכ''ו שפסק שם דאפילו נפק קלא ורינון שהנערה המירה פטור מן הקנס ומן השבועה מטעם קול ולא צריך שהמירה בפועל אלא אפילו משום בת קול היוצא שהמירה יש לפוטרו מן הקנס ומן השבועה ע''ש: (יד) שדהו. אפי' אם המירה אחות משודכת. ועיין תוספת בכתובות דף ב' ע''ב בד''ה מציא אמרה ליה נסתחפה שדהו כו' כ''כ תוספת דף ע''ז ע''א דהאשה היא שדה של הבעל ואין הבעל שדה שלה. א''כ לפ''ז י''ל באם שהמיר אחי המשודך אפי' אחר אירוסין יכולה היא לחזור ע' בה''י סי' זה:


ו כְּשֶׁרוֹצִין לַעֲשׂוֹת הַבְטָחוֹת לְשִׁדּוּכִין, עוֹשִׂים בְּעִנְיָן שֶׁלֹּא יְהֵא אַסְמַכְתָּא, דְּהַיְנוּ שֶׁעוֹשִׂים שְׁטָר מִזֶּה שֶׁחַיָּב לַחֲבֵרוֹ מָנֶה, וְאַחַר שֶׁחִיֵּב עַצְמוֹ מָנֶה (מַתְנֶה עִם אֲבִי הַכַּלָּה) שֶׁאִם יְקַיֵּם הַשִּׁדּוּכִין וְיִכָּנֵס לָחֻפָּה עִם מְשֻׁדַּכְתּוֹ זֹאת הֲרֵי הַחוֹב מָחוּל לוֹ, וְאַחַר כָּךְ עוֹשִׂים שְׁטָר שֶׁחֲבֵרוֹ חַיָּב לָזֶה מָנֶה, וּמַתְנֶה עִמּוֹ שֶׁאִם יַכְנִיס בִּתּוֹ לְחֻפָּה עִם זֶה הַמְשֻׁדָּךְ יְהֵא הַחוֹב מָחוּל לוֹ, וּמַנִּיחִים שְׁנֵי שְׁטָרוֹת אֵלּוּ בְּיַד שָׁלִישׁ. הגה: וְיֵשׁ אוֹמְרִים דְּכָל קְנָסוֹת שֶׁעוֹשִׂים (טו) בְּשִׁדּוּכִין אֵין בָּהֶם מִשּׁוּם אַסְמַכְתָּא (תּוֹסָפוֹת פֶּרֶק אֵיזֶהוּ נֶשֶׁךְ וְהָרֹא''שׁ פֶּרֶק ד' דִּנְדָרִים). וְכֵן הַמִּנְהָג פָּשׁוּט לִגְבּוֹת קְנָסוֹת שֶׁעוֹשִׂין בְּשִׁדּוּכִין, וּכְמוֹ שֶׁיִּתְבָּאֵר בְּחשֶׁן הַמִּשְׁפָּט סִימָן (טז) ר''ז. וְדַוְקָא אִם כְּבָר נִכְתְּבוּ שִׁטְרֵי הַקְּנָסוֹת, אֲבָל אִם קִבְּלוּ קִנְיָן עַל מְנָת לִכְתֹּב הַשְּׁטָרוֹת, וְקֹדֶם שֶׁנִּכְתְּבוּ חָזַר אֶחָד בָּהֶם (יז) וּמִחָה בָּעֵדִים שֶׁלֹּא לִכְתֹּב הַשְּׁטָרוֹת, הָרְשׁוּת בְּיָדוֹ לִמְחוֹת בַּשְּׁטָר (תְּשׁוּבַת הָרֹא''שׁ כְּלָל ל''ד), וּכְמוֹ שֶׁיִּתְבָּאֵר בְּחשֶׁן הַמִּשְׁפָּט סִימָן ל''ט וְסִימָן רמ''ג. יֵשׁ אוֹמְרִים דְּמִי שֶׁפּוֹסֵק עַל בִּתּוֹ (שָׁם כְּלָל מ''ג) אוֹ עַל בַּת בִּתּוֹ (הָרַשְׁבָּ''א סִימָן תשע''א) אוֹ קְרוֹבָתוֹ שֶׁתִּנָּשֵׂא לִפְלוֹנִי, וְאַחַר כָּךְ אֵין הַבַּת רוֹצָה, דְּהַפּוֹסֵק פָּטוּר מִן הַקְּנָס, דְּזֶה מִקְּרֵי (יח) אֹנֶס אַף עַל גַּב דְּלֹא הִתְנָה, וּבִלְבַד שֶׁלֹּא יְהֵא עָרְמָה בַּדָּבָר. וְעַיֵּן לְקַמָּן סוֹף סִימָן ע''ז. וְכֵן בִּשְׁאָר אֳנָסִים, כְּגוֹן שֶׁמֵּת (יט) הַפּוֹסֵק, אֵין יוֹרְשִׁים צְרִיכִין לְקַיֵּם, וּפְטוּרִים (כ) מִן הַקְּנָס. וְדַוְקָא בִּפְסִיקָא בְּעָלְמָא פְּטוּרִים מִן הַקְּנָס, אֲבָל אִם נִתְחַיֵּב עַצְמוֹ (כא) בִּשְׁטָר, חַיָּבִין יוֹרְשָׁיו לְשַׁלֵּם, וְלָא מְהַנֵּי אֹנֶס, וְעַיֵּן לְקַמָּן סִימָן נ''א (שָׁם תִּמְצָאֶנּוּ). שְׁנַיִם שֶׁשִּׁדְּכוּ בֵּינֵיהֶם וְהָיוּ דָּרִים בְּעִיר אַחַת וְעָשׂוּ קְנָס בֵּינֵיהֶם, וְאַחַר כָּךְ יָצָא אֶחָד (כב) מִן הָעִיר וְרָצָה שֶׁהַשֵּׁנִי יֵלֵךְ אַחֲרָיו לְקַדֵּשׁ, אִם אֵינוֹ רוֹצֶה, פָּטוּר מִן הַקְּנָס (רִיבָ''שׁ סִימָן קע''ז וּבִתְשׁוּבַת הָרַמְבַּ''ן סִימָן רע''ח). וְעַיֵּן בְּחשֶׁן הַמִּשְׁפָּט סִימָן (כג) י''ב (סָעִיף ט') אִם רוֹצֶה הָעוֹבֵר לִתֵּן הַקְּנָס, אִם מְחֻיָּב לְקַיֵּם הַדָּבָר מִצַּד קִבּוּל הַקִּנְיָן:
 באר היטב  (טו) בשדוכין. הטעם משום בושת. וכתב מהרי''ק שורש כ''ה אפי' לא עבדי קנס אפ''ה קרוב הוא בעיני דחייב לשלם דמי בושתו. ודוקא קנסות שעושין בשעת השידוכין מטעם בושת. אבל אם עשאו קנסות בנשואין אותם קנסות הם אסמכתא. וקודם הנישואין אפילו אם הוא רוצה לישא רק רוצה לשנות על קצת התנאים חייב בבוש' דאל''כ בקל יוכל למצוא צדדים להשמט ולבטל מקצת ועי''ז יצא מחשבתו לפועל תשובת מהרי''ו סי' קנ''ד. כתב הרשד''ם חא''ה סי' כ''ו היינו דוקא כשהאב המשיא את בתו מתחייב בקנס אבל אחר לעולם הוי אסמכתא. והרש''ך ח''א סי' ס' חולק עליו עיין כנה''ג דף פ''ה ע''א סעיף למ''ד: (טז) ר''ז. דשם נתבאר דדוק' עם קנין אבל בלא קנין לא מהני. ואפי' אם השלישו השטרות ביד שליש כמ''ש המחבר צריך ג''כ קנין עם השטרות שמניחין ביד שליש אבל בלא קנין לא מהני כלום וא''צ לשלם הקנס כ''כ בה''י. וב''ש כתב אם השלישו השטרות ביד שליש א''צ קנין ע''ש. ורש''ך בח''ה סי' ר''ז ס''ק כ''ד כתב דבכל שידוכין א''צ קנין: (יז) ומיחה. עיין בח''ה סי' רמ''ג ס''ק י''ג דכתב הסמ''ע שם אם נעשה הקנין שידוכין ע''מ לכתוב השטר יוכל למחות כיון שלא נתקיים התנאי ואז כשמיחה פטור מגוף השידוך והקנס אבל אם לא אמר ע''מ אע''ג דיוכל למחות שאל יכתוב השטר כמ''ש בח''ה שם. מ''מ השידוך חייב לעשות ע''ש. וט''ז כתב בסי' זה אם כתבו ראשי פרקים ועשאו ק''ס אע''ג דלא אמרו ע''מ שיכתוב השטרות הוי כאומר בפירוש ע''מ שיכתבו לכן יוכל כל א' לחזור אחר כתיבת ראשי פרקים ויוכל למחות שאל יכתוב התנאי ופטור מקנס אבל אם השלישו שט''ח בזה נגמר החיוב וחייבים בבושת. ואם כבר נכתב התנאים בקיצור ונותנים להסופר שיכתוב באורך אין א' יוכל לחזור וחייבים בבושת. ואם עשאו קנין בסתר בפני עדים וצוו לעדים שאל יגלו הדבר ואח''כ מיחה א' בעדים שלא יכתבו פטור מקנס ויוכל למחות עיין ב''ש. לאה שנשתדכה לראובן בשבועה ובקנס כמנהג מי שיעבור יתחייב בקנס ידוע ובאה לאה ונתקדש' לשמעון קדושי ספק אעפ''י שתתגרש לאה משמעון ותחזור להנשא לראובן חייבת לשלם הקנס לראובן הרש''ך ח''א סי' ג'. ראובן שנשתדך עם לאה ושמו קנס כמנהג ושוב נודע שהמשודך הי' מקודש באשה אחרת והמשודכת לא ידעה מזה וחזרה בה אינה פורעת הקנס דקנין בטעות הוא מהרי''ט בתשובה חלק ב' הח''מ סימן צ''ח: (יח) אונס. ואין חילוק בין אם חייב עצמו ליתן להחתן הכלה והנדן ואם לא יקיים יתן קנס כמו שכותבין עתה ובין אם מחייב א''ע באיזה סך בלי תנאי והחתן נותן כתב אם יתן לו הכלה והנדן אז החוב נמחל. אם הכלה אינה רוצה פטור האב מקנס דאומדנא דמוכח הוא שלא התחייב א''ע אלא כשבתו לא תסרב ב''ש ע''ש. מיהו ט''ז כתב כשהוא נותן שט''ח סתם חייב ליתן וכן המחבר ח''מ נסתפק בזה ע''ש. השולח את בנו לבקש זוג לבתו ולא נתן לו כח הרשאה והוא הלך ומצא ונתקשר בקנס והאב ממאן בדבר שניהם פטורים שארית יוסף סי' ה' כנה''ג דף פ''ה ע''א. כל היכא דהצדדים פטורין מן הקנס גם הערבים פטורין מן הקנס. ואם היה אונס מחמת ממון פטור הוא מקנס. אבל אם מתחייב בשבועה חייב מחמת השבועה כי משבועה אינו יכול לפטור מחמת אונס ממון. מיהו ערבות פטורים דהא מממון הוא פטור וערב לא היה ערב אלא על הממון. מיהו בש''ע י''ד סי' רל''ב סעיף י''ב כתבו הט''ז והש''ך אם יש אונס ממון הרבה פטור אף מן השבועה. ודוק' כשיש אומדנא דמוכח דלא נשבע על דעת כך שיתן ממון הרבה ע''ש וכ''כ הרשב''א בתשובה סי' תשע''א ע''ש. והב''ח כתב שם משום הפסד ממון הרבה אין לעבור על השבועה וחולק שם על הרמ''א דכתב שם אם אירע אונס והי' אפשר לסלקו ע''י ממון הרבה מיקרי אונס. וט''ז וש''ך הסכים עם רמ''א וחולקים על הב''ח ע''ש. ממילא נשמע מהדין. אם הוא אונס ממון פטור מן הקנס אם לא התחייב בשבועה. אבל אם נשבע אז אינו פטור אא''כ כשיש אומדנא דמוכח דלא נשבע על דעת כן שיתן ממון הרבה. אבל אי ליכא אומדנא דמוכח לא מהני מה שאומר שלא היה דעתו לכך. ואם כתב קנס ואח''כ נכתב בחרם ובשבועה אז שבועה קאי על הקנס שנשבע ליתן הקנס לכן אפילו ערבות אינם פטורים אפילו כשיש אונס ממון. אבל אם כתב בחרם ובשבועה ובקנס לא קאי השבועה על הקנס. ואם כתב אם לא אקיים אתן קנס ואח''כ כתב דנשבע על כל זה. פטור הוא משבועה כשנותן הקנס. ואמרינן השבועה קאי על מה שאמר אם לא אקיים יתן הקנס ולא על חיוב שלו. וא''ל א''כ ל''ל השבועה דהא קנס חייב מחמת הבושת י''ל דנ''מ דאין אונס ממון מהני כמ''ש בסמוך גם נ''מ לענין ערבות. גם נ''מ אם נעשה השידוך בסתר אז מחמת הבושת פטור ומחמת השבועה חייב. ואם האב עשה שידוך עם בתו ויש בידו הרשאה מבתו והיא ממאנת האב פטור מקנס אלא הב''ד יכול לכוף אותה. ואם היא אומרת מאיס עלי י''ל דאין שום כפי' עליה עי' ב''ש. ונ''ש. ועיין סמ''ע סי' רמ''ה ס''ק ב'. וכנה''ג דף ע''ה ע''א סכ''ד ול''א: (יט) הפוסק. ה''ה אם חי והעני כמ''ש בי''ד סי' רל''ב סט''ז. וכתב בה''י דשם איירי דוקא בלא קנין ובלא שטר אלא מכח השבועה אמרינן דהוי אונס דעל דעת כן לא נשבע אבל אם היה בקנין מחויב ליתן כל מה שפסק ואם אין לו רק דירתו מחייב לשעבד את דירתו על איזה זמן לשלם לחתנו אחר הנשואין ואם לא ישלם לו לזמן שקבעו אזי מוכרים בית דירתו ע''ש. ועיין תשובת מהר''י ווייל סי' ק''ד דמשמע שם אפי' אם היה קנין ע''ש. צריך לומר דחילוק יש בין מת או העני. ומהרי''ו איירי שם במת הפוסק. ובה''י איירי בהעני עי' ודו''ק וב''ש כתב אפילו אם העני והיה קנין אפ''ה פטור ע''ש: (כ) מן הקנס. עיין ב''ש: (כא) בשטר. ר''ל דנתן האב שט''ח על הקנס הוי כמו הלואה ולא מהני טענות אונס בהלואה ואף אם מת האב חייבים היורשים לשלם כפי סך השט''ח מהר''י ווייל סי' קמ''ג ע''ש: (כב) מן העיר. היינו ע''פ אונס יצא לכן שניהם פטורים מקנס אבל אם יצא א' בלא אונס הוא חייב קנס והשני פטור. ואם אין דרים בעיר א' והחתן רוצה שהכלה תבא אליו אפ''ה החתן חייב בקנס שסתמן של משדכי בנותיהן דעתם שינשאו (במקומו) [במקומן] אפילו אם היה הבעל ממקום אחר אא''כ התנו בפירוש הח''מ ב''ש וכ''כ הש''ך בי''ד סי' רל''ב ס''ק מ''ג מ''ש. והרב בה''י חולק עליהם ופסק דאם החתן הוא ממקום אחר אין כופין אותו שילך למקומה לקדש אותה שם ע''ש שכתב על הש''ך דלא דק: (כג) י''ב. דשם פסק דלא אפטר את עצמו בקנס. וכתב הח''מ היינו אם כתב בקנין ובקנס אבל אם כתב אני מקבל בקנין ובאם שלא אקיים אתן קנס אז הקנס הוא שובר על הקנין. וב''ח כתב בי''ד סי' רל''ו דכל שלא פירשו בפירוש דהקנס לא יפטור השבועה איכא למימר שדעתו היה בקנס לפטור משבועה. ועיין ב''ח בח''מ סי' ר''ז מש''ש והובא דבריו בח''מ ס''ק כ''ב. וראיתי בסמ''ע בסי' רמ''ה בסס''ק ב' שכתב ונראה דמטעמ' דכתיבנ' דהמנהג הוא שלא להחרים העובר בשידוכין וכו' ע''ש. לפ''ז הוא מיקל יותר מהב''ח שאפי' כתב בפירוש הקנס לא יפטור את החרם אעפ''כ הוא נפטר בקנס לבד. ועיין סי' נ''א ס''ק י''א מש''ש ועיין בספר נחלת שבעה ועיין בה''י:


ז אִם נוֹתֵן מַשְׁכּוֹן לַחֲבֵרוֹ לְהַבְטִיחוֹ שֶׁלֹּא יַחֲזֹר בּוֹ מֵהַשִּׂדּוּכִין, צָרִיךְ שֶׁיֹּאמַר: אִם אֶחֱזֹר בִּי תִּזְכֶּה בְּכָךְ וְכָךְ מָמוֹן בְּגוּף חֵפֶץ זֶה. הגה: שְׁנַיִם שֶׁנִּשְׁבְּעוּ זֶה לָזֶה שֶׁיִּשְּׂאוּ זֶה אֶת זֶה, וְעָבַר אֶחָד מֵהֶם, אוֹ שֶׁאֶחָד נִשְׁבַּע לְבַד, נִתְבָּאֵר הַכֹּל בְּיוֹרֶה דֵעָה סִימָן רל''ו. דִּינֵי שַׁדְכָנוּת עַיֵּן בְּחשֶׁן הַמִּשְׁפָּט סוֹף סִימָן פ''ז וְסוֹף סִימָן (כד) קפ''ה וְסִימָן רס''ד:
 באר היטב  (כד) קפ''ה. דכללא הוא היכא דמנהג הוא ליקח שדכנות מיד אחר גמר השדכנות אפי' אם חזרו הצדדים חייבים לשלם לו שדכנות שלו. ומהרש''ל כתב אם לקח כבר שדכנות והצדדים חזרו אח''ז ואינו יכול להוציא הקנס מצד החוזר צריך השדכן להחזיר השדכנות. ובמקום שאין משלמין שדכנות מיד אלא בעת הנשואין וחזרו אין משלמין לו שדכנות ודלא כלבוש בח''ה סי' קפ''ה וכבר השיג עליו שם הסמ''ע ע''ש:




סימן נא - דברים שנקנו באמירה אם נתנו לכתב
ובו סעיף אחד 
א אִישׁ וְאִשָּׁה שֶׁהָיוּ בֵּינֵיהֶם שִׁדּוּכִין, וְאָמַר לָהּ: כַּמָּה אַתְּ (א) מַכְנֶסֶת לִי, כָּךְ וְכָךְ, וְאָמְרָה לוֹ: וְכַמָּה אַתָּה נוֹתֵן לִי אוֹ כּוֹתֵב לִי כָּךְ וְכָךְ, וְאֵין חִלּוּק (ב) בָּזֶה בֵּין נִשּׂוּאִין רִאשׁוֹנִים לִשְׁנִיִּים (כֵּן נִרְאֶה מֵהָרַמְבַּ''ם וְכֵן כָּתַב הָרִיבָ''שׁ סִימָן שמ''ה); וְכֵן הָאָב שֶׁפָּסַק עַל יְדֵי בְּנוֹ וּבִתּוֹ: כַּמָּה אַתָּה נוֹתֵן לְבִנְךָ כָּךְ וְכָךְ, וְכַמָּה אַתָּה נוֹתֵן לְבִתְּךָ כָּךְ וְכָךְ; הגה: (ג) וְדַוְקָא בִּדְבָרִים כָּאֵלּוּ, שֶׁבְּיַד הָאָב לְקַיֵּם, אֲבָל אִם פּוֹסֵק עַל בְּנוֹ שֶׁיַּעֲשֶׂה אֵיזֶה דָּבָר, כְּגוֹן לֵילֵךְ אַחֲרֶיהָ לְמָקוֹם אַחֵר, אֵינוֹ נִקְנֶה בָּאֲמִירָה, דְּאֵין זֶה תָּלוּי בָּאָב רַק בַּבֵּן (מָרְדְּכַי פֶּרֶק הַנּוֹשֵׂא וּבְפֶרֶק מִי שֶׁמֵּת); עָמְדוֹ (ד) וְקִדְּשׁוּ, קָנוּ אוֹתָן הַדְּבָרִים וְאַף עַל פִּי שֶׁלֹּא הָיָה בֵּינֵיהֶם קִנְיָן; וְאֵלּוּ הֵן הַדְּבָרִים הַנִּקְנִים בַּאֲמִירָה. וְהוּא שֶׁיִּהְיוּ הַדְּבָרִים שֶׁפָּסְקוּ מְצוּיִים (ה) בִּרְשׁוּתָם, שֶׁאֵין אָדָם מַקְנֶה דָּבָר שֶׁלֹּא בָּא לָעוֹלָם. וּדְבָרִים אֵלּוּ לֹא נִתְּנוּ לִכָּתֵב, לְפִיכָךְ אֲפִלּוּ נִכְתְּבוּ, אֵינָם כִּשְׁטָר שֶׁיִּטְרֹף בָּהֶם מִמְּשֻׁעְבָּדִים. בַּמֶּה דְבָרִים אֲמוּרִים, כְּשֶׁפָּסַק הָאָב לְבִתּוֹ, (ו) בֵּין קְטַנָּה בֵּין גְּדוֹלָה, אוֹ לִבְנוֹ וּבַנִּשּׁוּאִין הָרִאשׁוֹנִים, (ז) וְיֵשׁ אוֹמְרִים דְּבָעִינָן דְּעָמְדוּ וְקִדְּשׁוּ מִיָּד וְלֹא הִפְסִיקוּ בִּדְבָרִים אֲחֵרִים, אֲבָל הִפְסִיקוּ בִּדְבָרִים אֲחֵרִים, לֹא (טוּר), וְכֵן אִם קִדְּשׁוּ וְאַחַר כָּךְ פָּסְקוּ, לָא מְהַנֵּי (תּוֹסָפוֹת פֶּרֶק נַעֲרָה). וְיֵשׁ אוֹמְרִים דְּבָעִינָן גַּם כֵּן דְּהִתְנוּ כֵּן (ח) בְּיַחַד, אֲבָל אִם עָשׂוּ בְּלֹא תְּנַאי אֶלָּא כָּל אֶחָד אוֹמֵר מֵעַצְמוֹ, אֵינוֹ נִקְנֶה בַּאֲמִירָה (רִיבָ''שׁ סִימָן שמ''ה); אֲבָל אָח שֶׁפָּסַק לַאֲחוֹתוֹ, אוֹ אִשָּׁה שֶׁפָּסְקָה לְבִתָּהּ, וְכֵן שְׁאָר קְרוֹבִים, וְכֵן הָאָב שֶׁפָּסַק לִבְנוֹ אוֹ לְבִתּוֹ, בְּנִשּׂוּאִין שְׁנִיִּים, לֹא קָנוּ אוֹתָם הַדְּבָרִים עַד שֶׁיִּקְנוּ (ט) מִיַּד הַפּוֹסֵק שֶׁהוּא נוֹתֵן כָּךְ וְכָךְ. הגה: הַדְּבָרִים הַנִּקְנִים בַּאֲמִירָה, אוֹ שֶׁפָּסַק הָאָב וְקָנוּ מִיָּדוֹ, הָוֵי כִּשְׁאָר חוֹב, וַאֲפִלּוּ מֵת הָאָב קֹדֶם שֶׁנִּשֵׂאת, הֶחָתָן מוֹצִיא מִן הַיּוֹרְשִׁין, וַאֲפִלּוּ מִמְּשַׁעְבְּדֵי, כִּשְׁאָר חוֹב (רִיבָ''שׁ סִימָן קכ''ט). וְיֵשׁ אוֹמְרִים דְּאֵין מְנַכִּין לַבַּת (י) מִירֻשָּׁתָהּ, הוֹאִיל וְזָכְתָה בָּהֶן בְּחַיֵּי הָאָב; אֲבָל אִם אָמַר: (יא) אֶתֵּן כָּךְ וְכָךְ, וְכֵן חָתָן שֶׁפָּסַק לַעֲשׂוֹת לָהּ כְּתֻבָּה כָּךְ וְכָךְ, וּבִשְׁעַת הַנִּשּׂוּאִין חוֹזְרִין בָּהֶם, עַיֵּן בְּחשֶׁן הַמִּשְׁפָּט סִימָן רמ''ה אִם צָרִיךְ לְקַיֵּם מִצַּד הַקִּנְיָן, אֲבָל מִצַּד הַקְּנָס שֶׁפָּסְקוּ עַל עַצְמָן וַדַּאי צָרִיךְ לְקַיֵּם, וְלָכֵן נָהֲגוּ לַעֲשׂוֹת תְּנָאִים חֲדָשִׁים קֹדֶם הַנִּשּׂוּאִין, כֵּן נִרְאֶה לִי. וְכָל הַדְּבָרִים שֶׁנִּתְבָּאֲרוּ כָּאן שֶׁאֵינָן נִקְנִין בַּאֲמִירָה, הַיְינוּ דַּוְקָא בְּמַתָּנָה מְרֻבָּה, וּלְעָשִׁיר; אֲבָל הַפּוֹסֵק לְעָנִי, צָרִיךְ לְקַיֵּם מִשּׁוּם דְּהָוֵי (יב) כְּנֶדֶר (בֵּית יוֹסֵף בְּשֵׁם ר''מ וְכֵן הוּא בַּיְרוּשַׁלְמִי); וְכֵן בְּעָשִׁיר מַתָּנָה מוּעֶטֶת, אִית בֵּהּ מִשּׁוּם מְחֻסְּרֵי אֲמָנָה אִם חוֹזֵר בּוֹ (בֵּית יוֹסֵף בְּשֵׁם הָרַשְׁבָּ''ש). וְעַיֵּן בְּחשֶׁן הַמִּשְׁפָּט סִימָן רמ''ט בְּהִלְכוֹת מַתָּנָה. הֶחָתָן צָרִיךְ (יג) לְשַׁלֵּם שְׂכַר הַתְּנָאִים, אִם לֹא נִכְתַּב רַק שְׁטָר אֶחָד (נִמּוּקֵי יוֹסֵף פֶּרֶק גֵּט פָּשׁוּט), אֲבָל אִם נִכְתְּבוּ שְׁנֵי שְׁטָרוֹת, כָּל אֶחָד מְשַׁלֵּם שֶׁלּוֹ. כָּל מַה שֶּׁפּוֹסְקִין צְרִיכִין לִתֵּן קֹדֶם שֶׁיִּכְנֹס, אֲבָל לֹא יוּכַל לוֹמַר: כְּנֹס וְאַחַר כָּךְ אֶתֵּן, אֲבָל אִם רוֹצֶה לְהַשְׁלִישׁ הַמָּעוֹת, הָרְשׁוּת בְּיָדוֹ (הַגָּהוֹת אַלְפָסִי). וְעַיֵּן בְּחשֶׁן הַמִּשְׁפָּט (סִימָן ע''ג סָעִיף ח') מִי שֶׁנִּשְׁבַּע לִתֵּן נְדוּנְיָא לַחֲתָנוֹ וְהוּא מַרְגִּיל קְטָטָה עִם הַבַּת (מַהֲרִי''ק שֹׁרֶשׁ פ''א):
 באר היטב  (א) מכנסת לי. ל''ד לי ה''ה אם נושא אשה ופסקה ליתן לבתה כך וכך. ול''ד בתה ה''ה שאר קרובים. וכן אם הוא התנה עמה שתעשה פירות לבניו או לקרוביו ח''מ: (ב) בזה. ר''ל באיש ואשה שפסקו ע''י עצמם אין חילוק בין נשואין ראשונים לשניים אבל האב הפוסק ע''י בנו או בתו הוא דוקא בנשואים ראשונים כמבואר בסעי' זה: (ג) באמירה. ל''ד באמיר' אלא אפילו בקנין לא מהני כיון שאינו בידו ואפילו אם מחייב את גופו ועצמו לא מהני בדבר שאינו בידו ולא יבא לידו אבל אם ידעינן דנתרצה הבן אפילו האב לא קנה בקנין מהני באמירה בה''י ב''ש: (ד) וקדשו. ה''ה נשאו. אבל עמדו ושדכו לא מהני הר''ש הלוי הח''מ סי' ה': (ה) ברשותם. עיין בה''י וב''ש: (ו) הראשונים. היינו אם פוסק לבן צריך להיות נשואין הראשונים של הבן. וכן אם פוסק לבתו צריך להיות נשואין הראשונים של בתו אפילו אם הוא נשואין שני' של החתן ח''מ ב''ש: (ז) מיד. ואם לא קדשו ובשעת הקדושין הזכירו התנאי נמי מהני ב''ש. ואם נכתבו התנאים בשטר אפילו לא קדשו מיד קנו הרמ''ע ח''א סי' רס''ג. ועיין תוס' דכתובות דף נ''ג ע''א ד''ה השתא נמי אהדר בי וכו' דמשמע שם אפי' אם כתבו אם לא קדשו מיד יוכל לחזור דהא שם בגמר' איירי דכתבו בה ע''ש ודו''ק. ועיין בה''י: (ח) ביחד. ל''ד ביחד ה''ה אם א' התנה כגון ההיא דהנושא דהיא התנה עמו. אבל אם הוא אומר מעצמו אני אזון בתך כך שנים יוכל לחזור ריב''ש ח''מ: (ט) מידו. היינו קנין ממש ולא קנין אתן. אלא מחייב את נפשו ליתן לבנו או לבתו זכו ומוציאין מן המשועבדים כיון שהיה קנין ופסק בשעת קדושין. ואם לא היה קנין אלא דברים הנקנים באמיר' דהיינו שפסק בשעת קדושין אז גובין מבני חרי ואם לא היה קנין ולא קנה באמירה לא זכו כלל: (י) מירושתה. עיין בח''ה סי' רפ''ו דשם פסק דמנכין לה. משום דשם איירי פסק לה ולא קנתה באמירה אעפ''י שקיבל קנין סתם אמרינן הקנין לא קאי לזכות לבן או לבת אלא קאי קאי ליתן קנס לצד שכנגדו אבל אם קנתה באמירה או עשה קנין בפירוש ליתן לה זכתה ואין מנכין. ועיין ב''ש ודו''ק. וכנה''ג דף פ''ו ע''א סעיף א'. אב שפסק לבתו סך מעות ונפלה לה ירושה מבית אבי אמה והשיאה מאותו ירושה יש להסתפק אם יכולה הבת להוצי' מאביה מה שנדר לה מהרי''ט בתשובה חח''מ סי' צ''ג. הפוסק מעות לחתנו בעת שהיו שוים הגרו' שיש לערך מאה ובעת הכנסת לחופה ירדו לערך שבעים לאיזה ערך יתפרע עיין כנה''ג בחח''מ סי' ע''ד: (יא) אתן. עיין תשובת מהר''י ווייל סי' קמ''ג וכללא הוא להני פוסקים דס''ל קנין אתן לא מהני תו אין שום חיוב עליו וכ''כ הסמ''ע סי' רמ''ה ס''ק ב' לכן כל הקנינים שנעשים בתנאים א''י לכופו כי הם קנין אתן רק החיוב הוא מחמת הבושת לכן אם נותן הקנס הוא פטור ואם הי' הקנין מועיל לא היה פטור במה שנותן הקנס כמ''ש לעיל דבר הנעשה בקנין ובקנס אינו פטור אפילו אם נותן הקנס. ובשידוכים כשנותן הקנס הוא פטור ע''כ הטעם הוא משום הקנין הוא קנין אתן ולא מהני ואין חיוב עליו אלא מחמת הבושת לכן הוא פטור. אם נותן הקנס וכל זה איירי מחמת הקנין והקנס אז הוא פטור כשנותן הקנס. מיהו עדיין יש על החוזר חיוב על החרם. ל''מ כשכותבין בפירוש הקנס לא יפטור את החרם פשיטא לא יצא י''ח אף שיתן הקנס וכ''כ הב''ח. אלא אפילו אם כותבים סתם שנעשה בחרם ובקנס יש פוסקים דס''ל אפילו אם נותן הקנס אינו פטור מן החרם. ועי''ל סי' נו''ן ס''ק כ''ג שכתבתי בשם הסמ''ע דאפילו אם כותבין בפירוש דהקנס לא יפטור את החרם אין החרם חל ע''ש. וט''ז בי''ד סי' רל''ו פסק נמי כב''ח דאינו פטור מהחרם וצריך התרה ע''ש. ובה''י בסי' נו''ן כתב ג''כ וכל ימינו לא פסקנו לבטל החרם מחמת שנותן הקנס רק כשהיה ברצון הצדדים וכן עיקר דאינו פטור מן החרם אא''כ ברצון הבעל דבר. מיהו אם הוא נותן הקנס אין הבעל דבר יוכל לכופו אלא הב''ד יכולים לכופו בשביל החרם. ובלא החרם שכותבים בתנאים. יש חרם הקהלות על מי שחוזר השידוך ואין לו היתר אלא בהתרת הרבה אנשים או שיפטרו זה לזה. ועיין ב''ש: (יב) כנדר. סמ''ע בסי' קנ''ה כתב שיוכל להתיר הנדר כל זמן שהוא בידו כמו בנודר לצדקה. כמ''ש בי''ד סי' רנ''ח ע''ש. מי שכתב להלביש בתו לפי כבודו צריך לקיים כי הזווג עניים הם בשעת שדוכים והוי כמו שנזכר בש''ע ח''מ סי' קכ''ב סעיף ה' ע''ש. ואפילו אם אבי החתן ג''כ התחייב א''ע להלביש את בנו מ''מ לא נתלה זה בזה תשובת מהרי''ל סי' ס''א ע''ש. האב שעשה שידוך עם בנו ואח''כ רוצה שיסלק הצד השני את הנדוניא והוא דוחה לאב ואומר לאו בעל דברים דידי את כי המעות מגיע להחתן. ולהחתן אומר שהוא לא היה בשעת התנאים וא''י כלום רק שמע מאביו. הדין הוא דיכתוב החתן הרשאה לאביו ואז חייב לסלק לאביו דאז אביו שלוחו של החתן וא''י הצד השני לדחות את אבי החתן תשובת מהר''ם וכלבו ב''ש: (יג) לשלם. אפי' אם הוא ת''ח ש''ס:




סימן נב - הפוסק מעות לחתנו ואינו רוצה לתן לו
ובו סעיף אחד 
א הַפּוֹסֵק מָעוֹת לַחֲתָנוֹ וְהָלַךְ הָאָב לִמְדִינָה (א) אַחֶרֶת, אוֹ שֶׁאֵין לוֹ, יְכוֹלָה הִיא לוֹמַר לַבַּעַל: אֲנִי לֹא פָּסַקְתִּי עַל עַצְמִי, אוֹ כְּנֹס בְּלֹא נְדוּנְיָא אוֹ פָּטְרֵנִי בְּגֵט. אֲבָל אִם פָּסְקָה הִיא עַל (ב) עַצְמָהּ, וְלֹא הִגִּיעַ יָדָהּ, הֲרֵי (ג) זוֹ יוֹשֶׁבֶת עַד שֶׁתִּמְצָא מַה שֶּׁפָּסְקָה אוֹ עַד שֶׁתָּמוּת. בַּמֶּה דְבָרִים אֲמוּרִים, בִּגְדוֹלָה; אֲבָל בִּקְטַנָּה שֶׁפָּסְקָה עַל עַצְמָהּ, כּוֹפִין אוֹתוֹ לִתֵּן גֵּט, אוֹ יִכְנֹס בְּלֹא נְדוּנְיָא. הגה: וְכָל זֶה כְּשֶׁאֵין יַד הָאִשָּׁה מַשֶּׂגֶת לִתֵּן מַה שֶּׁפָּסַק אָבִיהָ, אֲבָל אִם יָדָהּ מַשֶּׂגֶת צְרִיכָה לִתֵּן מַה שֶּׁפָּסַק (ד) אָבִיהָ, וְאֵינָה יְכוֹלָה לוֹמַר: כְּנֹס אוֹ פְּטֹר (הַגָּהוֹת אַלְפָסִי פֶּרֶק שָׁנוּ דַּיָּנֵי גְּזֵרוֹת וּתְשׁוּבַת מַיְמוֹנִי סוֹף הִלְכוֹת אִשּׁוּת). וְכָל זֶה לֹא מַיְרֵי אֶלָּא קֹדֶם שֶׁנְּשָּׂאָה, אֲבָל לְאַחַר שֶׁנְּשָּׂאָה וַדַּאי לֹא יוּכַל (ה) לִבְגֹּד בְּאִשְׁתּוֹ מִשּׁוּם שֶׁאֵין נוֹתְנִין לוֹ מַה שֶּׁפָּסְקוּ לוֹ, אֶלָּא חַיָּב בְּכָל דָּבָר שֶׁאִישׁ חַיָּב לְאִשְׁתּוֹ (הַגָּהוֹת מָרְדְּכַי פֶּרֶק שְׁנֵי דַּיָּנֵי גְּזֵרוֹת). מִי שֶׁפָּסַק לָתֵת לְבִתּוֹ, וְאַחַר כָּךְ אוֹמֵר שֶׁנָּתַן לְבִתּוֹ, לָא מְהַנֵּי, אֶלָּא צָרִיךְ לָתֵת לַזּוּג (מַהֲרִי''ל סִימָן קל''ו). וְעַיֵּן לְעֵיל סִימָן ב' שֶׁלֹּא יִתְקוֹטֵט אָדָם בַּעֲבוּר נְדוּנְיָא אַף עַל פִּי שֶׁפָּסְקוּ לוֹ:
 באר היטב  (א) אחרת. וה''ה אם האב כאן ויש לו נכסים אלא שהוא גבר אלם ואינו רוצה ליתן יכולה היא שתאמר או כנוס או פטור ועיין כנה''ג דף פ''ז ע''ב סעיף ו' אפי' אם פוסק האב במעמד שלה א''י לעגנה ב''ש: (ב) עצמה. אפי' במעמד אביה ומיהו בעל המאור והרא''ש פסקו אפילו אם פסקה היא אם במעמד אביה היא אינו יוכל לעגנה. וכמו שהדין באשה כך הדין באיש שאם פסק הוא לתת לה ולא נתן יכולה לפטור את עצמה. משפט צדק. פסק מורשה שלה הרי היא כאלו פסקה בעצמה משפט צדק כנה''ג: (ג) ידה. ר''ל אף שהיתה משגת בשעת פסיקה ואח''כ לא הגיע ידה אינה יכולה לומר בשעה שפסקתי היתה ידי משגת עכשיו מה לי לעשות ח''מ: (ד) אביה. והב''ח כתב די''ל דאיירי בפסקה היא בעצמה או שפסק האב במעמד שלה. אבל בתשובת מיימוני משמע אפי' אם פסק אביה שלא במעמדה יוכל לעגנה אם ידה משגת ועיין רשד''ם חא''ה סי' מ''א: (ה) לבגוד. ה''ה אם פסקה היא על עצמה וכנסה אסור לבגוד בה אם אין לה מה ליתן. מיהו מוציאים מן האב או ממנה עפ''י הב''ד אם יש להם מה שפסקו עיין ב''ח:




סימן נג - דין הפוסק לבנו או לבתו, אם קנו. , ודין אם נפלה לפני היבם, ודין מתה הבת,
ובו ג' סעיפים 
א הָאָב שֶׁפָּסַק עַל יְדֵי (א) בִּתּוֹ, לֹא קָנְתָה הַבַּת אוֹתָהּ הַמַּתָּנָה עַד שֶׁיִּכְנֹס אוֹתָהּ בַּעֲלָהּ. וְכֵן הַבֵּן לֹא קָנָה עַד שֶׁיַּכְנִיס, שֶׁכָּל הַפּוֹסֵק אֵינוֹ פּוֹסֵק אֶלָּא עַל מְנָת לִכְנֹס. לְפִיכָךְ, הַפּוֹסֵק מָעוֹת לַחֲתָנוֹ (ב) אוֹ לִבְנוֹ, וּמֵת קֹדֶם שֶׁיִּכְנֹס, וְנָפְלָה לִפְנֵי אָחִיו לְיַבֵּם, יָכוֹל הָאָב לוֹמַר לַיָּבָם: לְאָחִיךָ הָיִיתִי רוֹצֶה לִתֵּן, וּלְךָ אֵינִי רוֹצֶה לִתֵּן. וַאֲפִלּוּ הָיָה הָרִאשׁוֹן עַם הָאָרֶץ וְהַשֵּׁנִי חָכָם, וְאַף עַל פִּי שֶׁהַבַּת רוֹצָה בּוֹ:
 באר היטב  (א) בתו. עיין ב''ש וח''מ. כ''כ הכנה''ג דף פ''ח ע''א סעי' ז' ע''ש: (ב) או לבנו. וה''ה אם מת בנו ונפלה אשת בנו ליבום לפני בנו השני ג''כ יוכל לומר לבני הראשון רציתי ליתן ולא להשני אף אם הוא ת''ח עיין ב''ש:


ב יֵשׁ מִי שֶׁאוֹמֵר, שֶׁהַפּוֹסֵק (ג) לְבִתּוֹ כְּגוֹן שֶׁאָמַר בִּשְׁעַת קִדּוּשִׁין: כָּךְ וְכָךְ אֲנִי נוֹתֵן לְבִתִּי, קָנְתָה הַבַּת לְעִנְיָן שֶׁאִם (ד) נִתְיַבְּמָה לָא מָצֵי לְמֵימַר: לְאָחִיךָ הָיִיתִי רוֹצֶה לִתֵּן, שֶׁהֲרֵי לְבִתּוֹ פָּסַק וְלָא פָּקְעוּ הַקִּדּוּשִׁין שֶׁמִּכֹּחָם יִבְּמָהּ אָחִיו:
 באר היטב  (ג) לבתו. לא פליג אסעי' (ב') [א'] דשם איירי שפסק לחתנו בשביל בתו וכאן איירי שפסק לבתו ממש ועיין כנה''ג דף הנ''ל: (ד) נתייבמה. אבל אם אינה זקוקה ליבום ורוצה להנשא לאיש אחר ותאמר מה לך חתן זה או חתן אחר אין לדבריה ממש אם לא שנתן בידה מעות סתם קודם שנתקדשה לאיש ואמר לה הילך מעות לנדן סתם ואז אף אם מת הארוס הראשון תוכל להתארס למי שתרצה מאחר שנתן לה המעות סתם וכמבואר בסעיף שאח''ז:


ג הַפּוֹסֵק מָעוֹת לַחֲתָנוֹ בִּשְׁעַת הַקִּדּוּשִׁין, וּנְתָנָם לוֹ קֹדֶם הַחֻפָּה, וּמֵתָה הַבַּת וְיֵשׁ לָהּ בֵּן, יַחֲזִיר הַמָּעוֹת לָאָב, שֶׁכָּל הַפּוֹסֵק דַּעְתּוֹ עַל מְנָת לִכְנֹס. וְיֵשׁ מִי שֶׁאוֹמֵר, דְּהָנֵי מִלֵּי בְּפוֹסֵק לַחֲתָנוֹ, אֲבָל מִי שֶׁנּוֹתֵן לְבִתּוֹ סְתָם, שֶׁתִּנָּשֵׂא בּוֹ, וְלֹא הִזְכִּיר שֶׁתִּנָּשֵׂא לִפְלוֹנִי, קָנְתָה אוֹתָהּ מַתָּנָה, וְכֵיוָן שֶׁנִּתְקַדְּשָׁה, אַף עַל פִּי שֶׁבָּטְלוּ הַקִּדּוּשִׁין כְּשֶׁמֵת הָאָרוּס, אֵין הָאָב יָכוֹל (ה) לַחֲזֹר בּוֹ. הגה: מִי שֶׁנָּדַר מָעוֹת לְהַשִּׂיא יְתוֹמָה, וּמֵתָה, עַיֵּן בְּיוֹרֶה דֵעָה (ו) סִימָן רנ''ג. הַפּוֹסֵק מָעוֹת לַחֲתָנוֹ אוֹ לְבִתּוֹ, וּכְנָסָהּ, וְאַחַר כָּךְ מֵתָה הַבַּת וַעֲדַיִן לֹא נָתַן, יֵשׁ אוֹמְרִים שֶׁזָּכָה בָּהֶן הַבַּעַל וְצָרִיךְ לִתֵּן לוֹ כָּל מַה שֶּׁפָּסַק (רַשִׁ''י וְהָרַמְבַּ''ם וְהָרַ''ן וּמָרְדְּכַי בְּשֵׁם רִ''י הַלָּבָן); וְרַבֵּנוּ תָּם פֵּרַשׁ דְּלֹא זָכָה בָּהֶן הַבַּעַל; וּמִכֹּחַ סָפֵק לָא מַפְּקִינָן מָמוֹנָא (ז) מִן הָאָב (תְּרוּמַת הַדֶּשֶׁן שכ''א וּמַהֲרִי''ק שֹׁרֶשׁ צ''א וְהַגָּהוֹת מַיְמוֹנִי) כָּל זְמַן שֶׁלֹּא בָּאוּ פַּעַם אַחַת לְיַד הֶחָתָן (מָרְדְּכַי פֶּרֶק נַעֲרָה), אֲפִלּוּ בָּא לְיַד שָׁלִישׁ מִכֹּחַ (ח) שְׁנֵיהֶם (שָׁם בִּתְרוּמַת הַדֶּשֶׁן). וְיֵשׁ אוֹמְרִים דְּאִם בָּאוּ לְיַד שָׁלִישׁ, זָכָה בָּהֶם (מָרְדְּכַי), וְכֵן אִם הֶעֱמִיד לוֹ (ט) עַרְבוּת (הַגָּהוֹת מָרְדְּכַי), אֲבָל בְּלֹא זֶה, אֲפִלּוּ עָשָׂה הָאָב עָלָיו שְׁטָר וּזְקָפָן עָלָיו (י) בְּמִלְוֶה וְיֵשׁ לוֹ בָּנִים מִמֶּנָּה, לֹא זָכָה בָּהֶן הַבַּעַל (תְּרוּמַת הַדֶּשֶׁן סִימָן שכ''א), וְלֹא מַפְּקִינָן מִן הָאָב; אֲבָל אִם תָּפַס הֶחָתָן לֹא מַפְּקִינָן מִנֵּהּ, דְּיָכוֹל לוֹמַר: (יא) קִים לִי כַּסְּבָרָא הָרִאשׁוֹנָה (מָרְדְּכַי). וְכָל זֶה שֶׁלֹּא בָּא פַּעַם אַחַת לְיַד הֶחָתָן בְּחַיֵּי הַבַּת, אֲבָל אִם בָּא לְיָדוֹ פַּעַם אַחַת, אַף עַל פִּי שֶׁהֶחֱזִיר לְיַד הָאָב, זָכָה בַּכֹּל. וְאֵין חִלּוּק בְּכָל זֶה בֵּין פּוֹסֵק לְבִתּוֹ אוֹ לִבְנוֹ (יב) וּמֵת (כֵּן מַשְׁמַע מִלְּשׁוֹן הַתַּקָנָה, וְכֵן כָּתַב הַגָּהוֹת מָרְדְּכַי בְּשֵׁם מוהר''ם). עוֹד תִּקֵּן רַבֵּנוּ תָּם וְחַכְמֵי צָרְפַת, שֶׁאַף אִם כְּבָר נָתַן הָאָב הַנְּדוּנְיָא, אִם מֵתָה הָאִשָּׁה אוֹ הָאִישׁ תּוֹךְ שָׁנָה (יג) רִאשׁוֹנָה (יד) בְּלֹא זֶרַע קְיָמָא, חוֹזֵר הַכֹּל (טו) לָאָב אוֹ לְיוֹרְשֵׁי הַמֵּת. וְיֵשׁ אוֹמְרִים עוֹד, דְּאַף בְּשָׁנָה שְׁנִיָּה יַחַזְרוּ חֲצִי הַנְּדוּנְיָא (הַכֹּל בַּמָּרְדְּכַי), וְכֵן הַמִּנְהָג פָּשׁוּט (טז) בִּמְדִינוֹת אֵלּוּ שֶׁנּוֹהֲגִים בָּזֶה כְּתַקָּנַת קְהִלּוֹת שׁוּ''ם ( = שְׁפַּיֶר, וֶרְמַיזָא, מַגֶּנְצָא); וְדַוְקָא מַה שֶּׁהוּא בְּעַיִן, חוֹזֵר, אֲבָל מַה (יז) שֶׁהוֹצִיא אוֹ נֶאֱבַד, פָּטוּר, וּבִלְבַד שֶׁלֹּא בִּזְבֵּז לְאַחַר מִיתָה רַק לְצָרְכֵי קְבוּרָתָהּ (גַּם זֶה שָׁם). יֵשׁ אוֹמְרִים דְּאִם הֶחָתָן רוֹצֶה לִמְכֹּר נְכָסִים תּוֹךְ שְׁנָתַיִם, יוֹרְשִׁים יְכוֹלִים (יח) לִמְחוֹת מֵהַאי טַעֲמָא (הַגָּהוֹת אַלְפָסִי פֶּרֶק מְצִיאַת הָאִשָּׁה). וְעַיֵּן עוֹד מֵאֵלּוּ הַדִּינִין לְקַמָּן סִימָן קי''ח:
 באר היטב  (ה) לחזור בו. ומ''מ אם מתה אין בנה יורשה שהרי לא נתן לה אלא ע''מ שתנשא ולא נתקיים התנאי אלא בזה יפה כחה דאם היא חיה אף שאין כאן יבם זכתה לישא לאחר משא''כ בדין שבסמוך דלא זכתה לישא לאחר דשם פסק האב בעת הקדושין אומדנא הוא דפוסק דוקא כשתנשא לאיש זה או לאחיו אבל לא לאיש אחר. אבל כאן פסק או נתן קודם הקדושין שתנשא בו אם נתקדשה פעם א' ומת הארוס זכתה לישא אחר. ואין חילוק בין פסק לנתן. וכללא הוא אם נותן לבתו סתם הוי מתנה גמורה ואם מתה ויש לה בן יורש הבן. ואם פוסק ע''מ שתנשא לפלוני אין לה שום זכות בממון אלא כשתנשא לפלוני. ואם פוסק ע''מ שתנשא ולא אמר לפלוני אז אם נתקדשה לא' ומת ונשאת לאחר זכתה במעות אבל אם לא נשאת ומתה לא זכה בנה. ואם פוסק בעת הקדושין אפי' אם פסק סתם אין לה זכות במעות אא''כ כשתנשא להמקדש או לאחיו ט''ז ב''ש ע''ש: (ו) סי' רנ''ג. גם בח''ה סי' רנ''ג סעיף ט''ז נתבאר דין זה: (ז) מן האב. עיין ב''ש ועיין סי' קי''ח סעיף י''ט: (ח) שניהם. דין זה מתחלק לג' אופנים. אם השלישו שלא יתן להבעל עד זמן הקצוב ומתה הבת תוך הזמן. אז לא זכה הבעל. ואם השלישו סתם אז יחלוקו. ואם השלישו לטובת הזוג שירוויח לטובתם אע''ג דקצבו זמן ומתה הבת תוך הזמן זכה הבעל. ובהג''מ כתב אפי' אם נתרצו שחמיו ישא ויתן במעות נדוניא לטובתו זכה הבעל ב''ש ועיין ח''מ ס''ק י''ד: (ט) ערבות. אז גמר ומקנה כאלו הוציא מידו ליד החתן. ובתשובת רמ''א סי' פ''ט כתב אפי' אם העמיד ערבות לא זכה הבעל. עוד כתב שם דאפי' קנין לא מהני ולא זכה ע''ש סי' פ''ט. וכנה''ג דף פ''ט ע''א: (י) במלוה. ובש''ג כתב כשזקף במלוה זכה הבעל ובתשובת רמ''א סי' פ''ט כתב דהוי ספיק' דדינ' ואין מוציאין. מיהו בתשובת מהריב''ל ותשו' רש''ך כתבו דמוציאין מטעם ס''ס עיין ב''ש. וט''ז פסק אם נתן ממרנ''י כנהוג במדינות פולין דאין כותבין מי הוא המלוה יש לפסוק כש''ג משום תיכף שיצא הממרנ''י מידו חייב הוא לשלם לכל מי שמוצי' הממרנ''י והוא יחזור על חתנו נמצא דהאב נקרא המוצי' מחתנו: (יא) קים. עיין תשו' הרב בצלאל סי' ל''ה. ובתשו' מהר''י לבית הלוי ובס' תקפו כהן בענין קים לי: והסמ''ע בסי' כ''ה הביא דברי מהרי''ק דכתב בשאר פלוגת' י''ל דא''י לומר קים לי כהאי אלא דוק' בפלוגת' זו רש''י ור''ת דמסתבר טעם דרש''י ור''ת היה אחרון מש''ה הולכים אחר התפיסה. מיהו במרדכי סוף כתובות פסק בכל פלוגת' ס''ל י''ל קים לי כהאי מיהו א''י לומר קים לי כהאי אלא היכי דאיכ' שני פוסקים דס''ל כן. והרא''ש והטור אם הם נחשבים כשנים עיין ב''י בח''ה סי' ע''ז. והרמב''ם והמגיד הם נחשבים כשנים ועיין תשו' מהר''א ששון סי' מ''ב. והרמב''ם ורבותיו הם כחד. וא''י לומר במקום א' קים לי כהאי. גם היכא דאיכ' פלוגת' אם י''ל קים לי כהאי אינו יכול לומר קים לי כהאי דס''ל דיכול לומר קים לי כהאי תשובת מהר''א ששון סימן קמ''ג כתב בד''מ בשם הת''ה דוקא אם תפס החתן קודם שמתה הבת ואפי' אם הי' ביד החתן בחיי (אביו) [אשתו] חפציו של חמיו בתורת שאלה ואחר מיתה רוצה (להתפייס) [לתפוס] בו לא מהני. ומיירי ג''כ שלא תבע אותו האב שיחזור לו ולא רצה להחזיר לו באומרו שהוא תופס את הדבר שתחת ידו דאז מהני וזה פשוט ומדין זה נלמוד דעכשיו בזמן הזה שיש תקנות מדינה במדינת פולין לענין בורח שכל ב''ח שלקח איזה פרעון מן הבורח תוך י''ב שבועות קודם שנעשה בורח חייב להחזיר ויחלקו כל הב''ח אם היה אצל בע''ח איזה דבר בפקדון והבורח לא תבע ממנו קודם הבריחה ולא רצה להחזיר. צריך להחזיר ויחלקו בין כל הבע''ח והוא ג''כ יקח חלק אפילו אם אין לו שט''ח רק אמר שחייב לו בע''פ מהני התפיסה שזה חייב לו בה''י ומ''ש שהבי' בשם ש''ך בספרו תקפו כהן שכתב שם שפסקנו הלכה למעשה דמהני תפיסה דלא כת''ה ע''ש: (יב) ומת. ט''ס הוא וצ''ל בסוף הסעיף אחר וכן המנהג פשוט במדינות אלו שנוהגין בזה כתקנות שו''ם ואין חילוק בזה בין פוסק לבתו או לבנו. כי כן משמע התקנה אבל קודם התקנה יש חילוק בין פוסק לבתו או לבנו בה''י ועיין ח''מ ב''ש: (יג) ראשונה. אם שנה מעוברת ומתה בחודש י''ג. בתשובת מהרשד''ם סי' קכ''ה פסק כיון דאינו מפורש בתקנה וע''פ הדין הבעל יורש את אשתו אמרינן התקנה לא היה אלא ברוב השנים שהם יב''ח ואם מתה בחודש י''ג זכה הבעל מיהו בתשובת מהרי''ו סי' ס''ח פסק כל מקום דתני' שנה חודש עיבור בכלל. וע' תשובת שבות יעקב בח''ב שאלה קכ''ה העלה דאין להוצי' מיד המוחזק. ועיין בתשובת כנסת יחזקאל שאלה ס''ב. ובנחלת שבעה סי' כ''ב סעי' ג' ס''ק ה'. ובעבודת הגרשוני סי' ס''ח. ובתשובות דברי ריבות סי' נו''ן. ועיין סי' קי''ח מש''ש: (יד) בלא זרע קיימא. נראה כשיחיה הבן אחר מיתתה אפילו יום א' והוא בן למ''ד זכה הבעל ב''ש עיין בתשובת כנסת יחזקאל שאלה ס''ג ועיין בשבות יעקב ח''א סי' ק''ט: (טו) לאב. עיין סי' קי''ח. ובמרדכי אי' אינו חייב להחזיר מיד אלא עד שלשים יום שהוא זמן ב''ד חייב להחזיר ובתוך למ''ד יום משמע דיוכל לזון מן הנדן ח''מ ב''ש: (טז) במדינות אלו. לפ''ז אפי' לא נכתב בתנאים מה שמנהג לכתוב מחמת עידור וקטט יעמוד כתקנות שו''ם הוי כאלו היה נכתב ח''מ. מיהו דוק' דהוא יודע המנהג רשב''א ב''ש: (יז) שהוצי' וכו'. כתב באגודה פרק נ''ש וז''ל שוב נתקנה היכא שמתה תוך שנתה בלא ולד של קיימ' שיחזור לנותני הנדוני' או ליורשי הנדוני' מה שנשאר בידו מן הנדוני' ולא הוצי' על חוליה ועל קבורתה ע''כ נשמע מה שהוצי' על רפואות ועל צרכי קבורה מנכה מן הנדוני'. ואם היה לו הפסד במשא ומתן נראה דמנכה ג''כ. ואם היה לו ממון שלו ג''כ מחשב ההפסד על שניהם. ומעשר שסילק מן הסך הנדן מנכה ג''כ ב''ש: (יח) למחות. שלא ימכור כלום מנ''מ תוך הזמן הנ''ל אפי' אם היא מרוצה שימכור עיין בה''י:




סימן נד - דין הפוסק לבנו או לבתו, ומת
ובו סעיף אחד 
א מִי שֶׁצִּוָּה לָתֵת לְבִתּוֹ כָּךְ וְכָךְ מָעוֹת לְפַרְנָסָתָּהּ, לִקַּח בָּהֶם (א) קַרְקַע, בֵּין שֶׁהָיָה שְׁכִיב מְרַע בֵּין שֶׁהָיָה בָּרִיא, וּמֵת, וַהֲרֵי הַמָּעוֹת בְּיַד הַשָּׁלִישׁ, וְאָמְרָה הַבַּת: תְּנוּ אוֹתָם לְבַעֲלִי, כָּל מַה שֶּׁיִּרְצֶה יַעֲשֶׂה בָּהֶם: אִם הָיְתָה גְּדוֹלָה, וְנִשֵּׂאת, הָרְשׁוּת בְּיָדָהּ; וְאִם עֲדַיִן מְאֹרָסָה הִיא, יַעֲשֶׂה (ב) שָׁלִישׁ מַה שֶׁהֻשְׁלַשׁ בְּיָדוֹ; וְאִם עֲדַיִן קְטַנָּה הִיא, אֲפִלּוּ נִשֵּׂאת, אֵין שׁוֹמְעִין לָהּ, אֶלָּא יַעֲשֶׂה שָׁלִישׁ כְּמוֹ שֶׁצִּוָּה הָאָב. (וְיֵשׁ אוֹמְרִים דְּבָעִינָן שֶׁהֻשְׁלַשׁ מִתְּחִלָּה (ג) לְכָךְ, וְעַיֵּן בְּחשֶׁן הַמִּשְׁפָּט סִימָן רצ''ב):
 באר היטב  (א) קרקע. אבל אם הניח קרקע לבתו ומת אין רשות ביד הבעל למכור הקרקע דהא גם היא אין לה רשות למכור הקרקע שירשה מאביה עד שתהיה בת עשרים ר''ן: (ב) שליש. ויקח קרקע ואם היא אח''כ רוצה למכור הקרקע וליתן המעות לבעלה הרשות בידה דהא קרקע זו לא ירשה מאביה ר''ן עיין ב''ש ובה''י: (ג) לכך. אבל אם לא הושלש מתחלה לכך בזה לא אמרינן מצוה לקיים דברי המת ולא קנתה הבת כלל ח''מ:




סימן נה - דין ארוסה לענין מזונות וקבורה וירשה, ואם יש לה כתבה
ובו ז' סעיפים 
א הָאֲרוּסָה, אֲסוּרָה לְבַעֲלָהּ מִדִּבְרֵי סוֹפְרִים, כָּל זְמַן שֶׁהִיא בְּבֵית אָבִיהָ; וְהַבָּא עַל אֲרוּסָתוֹ בְּבֵית חָמִיו, מַכִּין אוֹתוֹ מַכַּת מַרְדּוּת. הגה: וַאֲפִלּוּ בְּיִחוּד (א) אֲסוּרִים; וְלָכֵן אָרוּס שֶׁהוּא עִם אֲרוּסָתוֹ בְּבַיִת אֶחָד, מְבָרְכִין שֶׁבַע בְּרָכוֹת פֶּן (ב) יִתְיַחֲדוּ (מָרְדְּכַי פֶּרֶק קַמָּא דִּכְתֻבּוֹת). וְיֵשׁ אוֹמְרִים דְּאֵין לָהֶם לָדוּר בְּיַחַד, שֶׁמָּא יָקוּצוּ זֶה בָּזֶה (כָּל בּוֹ). וַאֲפִלּוּ בְּשִׁדּוּכִין בְּלֹא אֵרוּסִין יֵשׁ לָחוּשׁ (חִדּוּשֵׁי אֲגֻדָּה פֶּרֶק קַמָּא דִּכְתֻבּוֹת). אֲפִלּוּ אִם קִדְּשָׁהּ בְּבִיאָה, אָסוּר לוֹ לָבוֹא עָלֶיהָ בִּיאָה שְׁנִיָּה בְּבֵית (ג) אָבִיהָ, עַד שֶׁיָּבִיא אוֹתָהּ לְתוֹךְ בֵּיתוֹ וְיִתְיַחֵד עִמָּהּ (ד) וְיַפְרִישֶׁנָּה לוֹ; וְיִחוּד זֶה הוּא נִקְרָא כְּנִיסָה לְחֻפָּה, וְהוּא הַנִּקְרָא נִשּׂוּאִין בְּכָל מָקוֹם. וְהַבָּא עַל (ה) אֲרוּסָתוֹ לְשֵׁם נִשּׂוּאִין, אַחַר שֶׁקִּדְּשָׁהּ, מִשֶּׁיְּעָרֶה בָּהּ, קְנָאָהּ, וְנַעֲשֵׂית נְשׂוּאָה וַהֲרֵי הִיא כְּאִשְׁתּוֹ לְכָל דָּבָר. וְצָרִיךְ לְבָרֵךְ בִּרְכַּת חֲתָנִים בְּבֵית הֶחָתָן קֹדֶם הַנִּשּׂוּאִין. הגה: וְיֵשׁ אוֹמְרִים דְּחֻפָּה אֵינוֹ יִחוּד, אֶלָּא כָּל שֶׁהֱבִיאָהּ הֶחָתָן (ו) לְבֵיתוֹ לְשֵׁם נִשּׂוּאִין (כֵּן כָּתַב הָרַ''ן בְּשֵׁם יֵשׁ אוֹמְרִים רֵישׁ כְּתֻבּוֹת). וְיֵשׁ אוֹמְרִים שֶׁהַחֻפָּה הִיא שֶׁפּוֹרְסִין סוּדָר עַל רֹאשָׁהּ בִּשְׁעַת הַבְּרָכָה (הַבֵּית יוֹסֵף הֱבִיאוֹ). וְיֵשׁ אוֹמְרִים דְּחֻפַּת בְּתוּלָה מִשֶּׁיָּצְאָה בְּהִינוּמָא; וְאַלְמָנָה, מִשֶּׁנִּתְיַחֲדוּ (תּוֹסָפוֹת פֶּרֶק קַמָּא דְּיוֹמָא). וְהַמִּנְהָג פָּשׁוּט עַכְשָׁו לִקְרוֹת חֻפָּה מָקוֹם שֶׁמַּכְנִיסִים שָׁם יְרִיעָה פְּרוּסָה עַל גַּבֵּי כְּלוֹנָסוֹת, וּמַכְנִיסִים תַּחְתֶּיהָ הֶחָתָן וְהַכַּלָּה בָּרַבִּים, וּמְקַדְּשָׁהּ שָׁם וּמְבָרְכִין שָׁם בִּרְכַּת אֵרוּסִין וְנִשּׂוּאִין, וְאַחַר כָּךְ מוֹלִיכִים אוֹתָם לְבֵיתָם וְאוֹכְלִים בְּיַחַד בְּמָקוֹם צָנוּעַ, וְזֶהוּ הַחֻפָּה הַנּוֹהֶגֶת עַכְשָׁו. (ז) וְעַיֵּן לְקַמָּן סִימָן ס''ב סְעִיף ט' וְסִימָן ס''א:
 באר היטב  (א) אסורים. ה''ה משודכת ג''כ אסורה ביחוד דכל שאסורה בביאה אסור' ביחוד והוא בכלל גזירה שגזרו על יחוד פנויה: (ב) יתייחדו. וא''ל מה מהני ז' ברכות דהא כתב בסעיף ב' ז' ברכות בלא חופה לא מהני. ולמ''ש בשם הר''ן דביאה לשם נשואין קונה בלא חופה ניחא עיין ס''ק ה' ח''מ ב''ש. ולדידי לא קשי' מעיקר' דבסעיף ב' כתב ולא נתייחד עמה בביתו וכו' דאז לא מהני אבל כאן אמר פן יתייתדו באופן דמהני כחופה ודו''ק: (ג) אביה. דקיי''ל ביאה אירוסין עושה: (ד) ויפרישנה לו. אבל אם הביאה לפי שעה לביתו ובא עליה לא לשם נשואין ושילחה אח''כ לבית אביה אין זה נשואין ח''מ: (ה) ארוסתו. הר''ן הקשה ע''ז ממ''נ אם היה חופה הא קנה אותה בלא ביאה ואם לא היה חופה א''כ ביאה זו באיסור היה ולמה קונה אותה באיסור ותירץ כיון שבא עליה לשם נשואין א''צ חופה וליכ' איסור הואיל והיא עומדת לביאה לכן ביאה לשם נשואין קונה בלא חופה: (ו) לביתו. דוקא כשהיתה בתולה אז אף שלא נתייחד עמה הוי חופה מיד כשהביאה לביתו. אבל אלמנה לא מהני מה שהביאה לביתו ובעינן על כל פנים יחוד דחזיא לביאה לכן אם באתה אלמנה על הנשואין לבית החתן בליל ה' והיתה נדה אסורה לטבול בשבת דהא הבאה לביתו לא מהני ולא קנה אותה קודם השבת כ''כ ב''ש. והח''מ פסק דגם באלמנה מהני הבאה לביתו ע''ש: (ז) ע''ל סי' (ס''א) [ס''ב] ס''י. כצ''ל:


ב הַמְאָרֵס אֶת הָאִשָּׁה וּבֵרַךְ בִּרְכַּת חֲתָנִים, וְלֹא נִתְיַחֵד עִמָּהּ בְּבֵיתוֹ, עֲדַיִן אֲרוּסָה הִיא. שֶׁאֵין בִּרְכַּת חֲתָנִים עוֹשָׂה הַנִּשּׂוּאִין, אֶלָּא כְּנִיסָה לָחֻפָּה: 

ג אֵרַס וְכָנַס לָחֻפָּה, וְלֹא בֵּרַךְ בִּרְכַּת חֲתָנִים, הֲרֵי זוֹ נְשׂוּאָה (ח) גְּמוּרָה, וְחוֹזֵר וּמְבָרֵךְ אֲפִלּוּ אַחַר כַּמָּה יָמִים. וְצָרִיךְ לִכְתֹּב כְּתֻבָּה קֹדֶם כְּנִיסָה לַחֻפָּה, וְאַחַר כָּךְ יִהְיֶה מֻתָּר בְּאִשְׁתּוֹ:
 באר היטב  (ח) גמורה. דברכות אינה מעכב והא דתני' במסכת כלה כלה בלא ברכה אסורה לבעל' כנדה. וכשהיא נדה ס''ל להרמב''ם דלא הוי נשואה גמורה כמ''ש בסי' ס''א נ''ל לאו ממש כנדה ובדיעבד מהני החופה בלא ברכות עי' ב''ש ס''ק א':


ד אֵין הָאָרוּס חַיָּב בִּמְזוֹנוֹת אֲרוּסָתוֹ, אֶלָּא אִם כֵּן הָיְתָה בַּת הַנִּזֹּנֶת מֵהָאַחִין, שֶׁהֲרֵי אֵין לָהּ מְזוֹנוֹת מֵאָחֶיהָ אֶלָּא עַד שֶׁתִּתְאָרֵס אוֹ עַד שֶׁתִּבְגֹּר, וְזוֹ אֵינָהּ בּוֹגֶרֶת כְּדֵי שֶׁתָּזוּן עַצְמָהּ. וְיֵשׁ אוֹמְרִים דְּאֵינוֹ חַיָּב בִּמְזוֹנוֹתֶיהָ כָּל עִקָּר (טוּר בְּשֵׁם הָרֹא''שׁ): 

ה אֲרוּסָה שֶׁמֵּתָה, אִם הָיָה הָאָרוּס כֹּהֵן, אֵינוֹ מִטַּמֵּא לָהּ. וְאִם מֵת הוּא, אֵינָהּ חַיֶּבֶת (ט) לִטַּמֵּא לוֹ, וְאֵינוֹ יוֹרְשָׁהּ, וְאֵינוֹ חַיָּב בִּקְבוּרָתָהּ, אֶלָּא אָבִיהָ יוֹרְשָׁהּ וְאָבִיהָ קוֹבְרָהּ. וְהוּא הַדִּין אִם נְשָׂאָהּ בְּמָקוֹם שֶׁלֹּא זָכָה (י) בִּנְדוּנְיָא (סְבָרַת הָרַב), כְּדֶרֶךְ שֶׁנִּתְבָּאֵר סוֹף סִימָן נ''ד. (וע''ל סי' ס''ט סְעִיף ה'):
 באר היטב  (ט) לטמא לו. עיין בה''י מ''ש: (י) בנדוני'. ר''ל שהנדן בבית אביה או היכא שצריך להחזיר הנדן תוך שנה ראשונה מצד תקנות שו''ם א''צ לקברה משלו אלא משל נדוני'. והיינו בשאינו יורש כלום אפי' נ''מ עיין תשובת מהרי''ל סי' פ'. ובשנה שניה מתה. הח''מ פסק דהקבורה מוטלת על שניהם מאחר שאביה ובעלה חולקין הנדן. והב''ש פסק דהבעל לבדו חייב בהוצאת קבורה עי''ש ועיין סימן קי''ח:


ו הַמְאָרֵס אֶת הָאִשָּׁה וְכָתַב לָהּ כְּתֻבָּה, וְלֹא כְּנָסָהּ לָחֻפָּה, עֲדַיִן אֲרוּסָה הִיא וְאֵינָהּ נְשׂוּאָה, שֶׁאֵין הַכְּתֻבָּה עוֹשָׂה נִשּׂוּאִין; וְאִם מֵת אוֹ גֵּרְשָׁהּ, גּוֹבָה עִקַּר כְּתֻבָּה מִבְּנֵי חוֹרִין, וְאֵינָהּ גּוֹבָה תּוֹסָפוֹת כְּלָל, הוֹאִיל וְלֹא כְּנָסָהּ. אֲבָל אִם אֵרֵס אִשָּׁה וְלֹא כָּתַב לָהּ כְּתֻבָּה, וּמֵת אוֹ גֵּרְשָׁהּ וְהִיא אֲרוּסָה, אֵין לָהּ כְּלוּם, וַאֲפִלּוּ הָעִקָּר, שֶׁלֹּא תִּקְּנוּ לָהּ עִקַּר כְּתֻבָּה עַד שֶׁתִּנָּשֵׂא אוֹ עַד שֶׁיִּכְתֹּב. וְיֵשׁ אוֹמְרִים דַּאֲרוּסָה יֵשׁ לָהּ כְּתֻבָּה (הָרֹא''שׁ וְהָרַ''ן וְהַטּוּר), אֲבָל נוֹהֲגִין כַּסְּבָרָא (יא) הָרִאשׁוֹנָה:
 באר היטב  (יא) הראשונה. שאין לארוסה כתובה אם לא כתב לה. ועיין כנה''ג דף פ''ט ע''א סעיף כ''ב אם תפסה הארוסה אי מוציאין מידה או לא ע''ש. מתה הארוסה ויורשיה מוחזקים. או יקברנה הארוס ויטול מה שבידם או יקברוה הם וישאר בידם כדי כתובה הר''מ מטראני ח''ב סי' קכ''א. ובמשודכת אפילו אם כתב לה וחזרו קודם הארוסין לית לה אפי' מנה מאתיים דלא כתב לה אלא ע''מ לכונסה. ריב''ש ב''ש ח''מ עיין בה''י:


ז הַמְאָרֵס אֶת בִּתּוֹ וְנִתְאַלְמְנָה אוֹ נִתְגָּרְשָׁה מִן הָאֵרוּסִין, אֲפִלּוּ כַּמָּה פְּעָמִים, קֹדֶם שֶׁתִּבְגֹּר, כְּתֻבָּתָהּ שֶׁל אָבִיהָ. נִשֵּׂאת, וְנִתְאַלְמְנָה אוֹ נִתְגָּרְשָׁה מִן הַנִּשּׂוּאִין, אֵין לְאָבִיהָ בָּהּ כְּלוּם, אֲפִלּוּ בָּרִאשׁוֹנָה: 



סימן נו - כמה זמן נותנין לארוסה
ובו ד' סעיפים 
א הַמְאָרֵס אִשָּׁה, וְשָׁהָה כַּמָּה שָׁנִים, וּתְבָעָהּ לְנִשּׂוּאִין וַהֲרֵי הִיא (א) נַעֲרָה, נוֹתְנִים לָהּ שְׁנֵים עָשָׂר חֹדֶשׁ מִיּוֹם (ב) הַתְּבִיעָה לְפַרְנֵס אֶת עַצְמָהּ וּלְתַקֵּן מַה שֶּׁהִיא צְרִיכָה לָהּ, וְאַחַר כָּךְ תִּנָּשֵּׂא. תְּבָעָהּ אַחַר שֶׁבָּגְרָה, נוֹתְנִים לָהּ שְׁנֵים עָשָׂר חֹדֶשׁ מִיּוֹם הַבֶּגֶר. וְכֵן אִם קִדְּשָׁהּ בְּיוֹם הַבֶּגֶר, נוֹתְנִין לָהּ שְׁנֵים עָשָׂר חֹדֶשׁ מִיּוֹם הַקִּדּוּשִׁין, שֶׁהוּא הַבֶּגֶר. קִדְּשָׁהּ אַחַר שֶׁבָּגְרָה, אִם עָבְרוּ עָלֶיהָ שְׁנֵים עָשָׂר חֹדֶשׁ בְּבַגְרוּתָהּ וְאַחַר כָּךְ נִתְקַדְּשָׁה, אֵין נוֹתְנִין לָהּ אֶלָּא שְׁלשִׁים יוֹם מִיּוֹם הַתְּבִיעָה. וְכֵן הַמְאָרֵס אֶת הַבְּעוּלָה, נוֹתְנִין לָהּ שְׁלשִׁים יוֹם מִיּוֹם הַתְּבִיעָה:
 באר היטב  (א) נערה. אבל אם היא קטנה עדיין יתבאר בסמוך בסעיף ד' דבין הוא ובין אביה יכולין לעכב. וקשה דהא בגמר' ילפינן דנוהגין יב''ח משתבעו מרבקה עי' בכתו' דף נ''ז ע''ב והרי רבקה קטנה היתה ונשאת ליצחק בת ג' שנים כמו שפרש''י בחומש עיין בה''י: (ב) התביעה. כ''כ הרמב''ם. אבל הרא''ש והרמ''ה ס''ל מיום אירוסין וכן פסק בש''ג ואם עשתה ששה חדשים לפני הראשון ומת ונתארסה לאחר נותנין לה יב''ח גם לשני ואין משלימין לה על ששה חדשים הראשונים שעשתה בפני הארוס הראשון. ואפילו עשתה יב''ח לפני הראשון. הימים הראשונים יפלו. מיהו אם הראשון תבעה בימי הנערות ושהה יב''ח א''כ היא בוגרת ששה חדשים אין לה משני אלא ו''ח דהא אם תבעה הראשון אחר שבגרה מונין גם כן משנעשה בוגרת. ונראה דאף בקטנה מהני התביעה ומונין יב''ח מיום התביעה לעשות הנשואין בימי בוגרת עיין ב''ש:


ב כְּשֵׁם שֶׁנּוֹתְנִין זְמַן לָאִשָּׁה מִשֶּׁתְּבָעָהּ הַבַּעַל לְפַרְנֵס אֶת עַצְמָהּ, כָּךְ נוֹתְנִין זְמַן לָאִישׁ לְפַרְנֵס אֶת עַצְמוֹ מִשֶּׁתָּבְעָה הָאִשָּׁה אוֹתוֹ; וְכַמָּה זְמַן נוֹתְנִין, כְּמוֹ שֶׁנּוֹתְנִין לָהּ, אִם (ג) שְׁנֵים עָשָׂר חֹדֶשׁ שְׁנֵים עָשָׂר חֹדֶשׁ, וְאִם שְׁלשִׁים יוֹם שְׁלשִׁים יוֹם:
 באר היטב  (ג) יב''ח וכו'. כלומר אם היא אלמנה והוא בחור אין נותנין לו יב''ח אלא למ''ד יום כי אין משגיחין בו אלא בה כ''ה דעת הרמב''ם והר''ן. מיהו בירושלמי אי' הוא בחור והיא אלמנה נותנים לו יב''ח וכ''פ הרא''ש והטור ומה שנותנין לאיש זמן יב''ח כדי להסחיר יב''ח כדי לפרנס א''ע בצרכי סעודה לחופה רש''י פרישה וכתב בה''י לפי שנוהגין עכשיו במדינת אלו דרובא שאבי הכלה עושה הסעודה של החופה אין נותנין לו זמן כ''כ כיון שאבי הכלה עושה הסעודה של החופה א''כ א''צ לטרוח בצרכי סעודה רק בבגדיו ודברים אחרים ואין כאן טרחה גדולה כ''כ ודי לו בזמן שלשים יום או קצת יותר לפי ראות עיני הב''ד ע''ש:


ג הִגִּיעַ זְמַן שֶׁנָּתְנוּ לָאִישׁ וְלֹא (ד) נְשָׂאָה, נִתְחַיֵּב בִּמְזוֹנוֹתֶיהָ אַף עַל פִּי שֶׁלֹּא כָּנַס. וְאִם עִכְּבוֹ אֹנֶס, כְּגוֹן שֶׁחָלָה (ה) הוּא אוֹ הִיא, אוֹ שֶׁפֵּרְסָה נִדָּה, אוֹ שֶׁהִגִּיעַ זְמַן בְּאֶחָד בַּשַּׁבָּת שֶׁאֵינוֹ יָכוֹל לִכְנֹס, אֵינוֹ חַיָּב לְזוּנָהּ. הגה: וְדַוְקָא שֶׁחָלָה תּוֹךְ הַזְּמַן, אֲבָל הִגִּיעַ הַזְּמַן וְלֹא כְּנָסָהּ, וְאַחַר כָּךְ חָלָה, חַיָּב בִּמְזוֹנוֹתֶיהָ אַף עַל גַּב דְּהַשְׁתָּא הוּא אֹנֶס (מָרְדְּכַי רֵישׁ כְּתֻבּוֹת וּבְפֶרֶק הַחוֹלֵץ סי' ל''ב):
 באר היטב  (ד) נשאה. ל''ד הגיע הזמן שקצבו חכמים אלא אפי' הגיע הזמן שהתנו ביניהם אפילו אם היה קצר מהזמנים שנזכרו במשנה חייב במזונותיה אם אין שם אונס מהר''י קארו בתשו' סי' י''ב מדיני נשואין: (ה) הוא. ואחר שעבר האונס חייב לכונסה ואם לא יכנוס חייב ליתן לה מזונות אם הוא מעבב. ובזמן הזה דאין מקדשים מיד ואינו אלא שידוכין אעפ''י שהגיע הזמן והוא מעכב אין נוהגין ליתן לה מזונות ב''ש בה''י ועיין סמ''ע סימן רכ''ז ס''ק י''ז:


ד הַמְאָרֵס אֶת בִּתּוֹ קְטַנָּה, וּתְבָעָהּ הַבַּעַל לְנִשּׂוּאִין, בֵּין הִיא בֵּין אָבִיהָ יְכוֹלִין (ו) לְעַכֵּב שֶׁלֹּא תִּנָּשֵּׂא עַד שֶׁתַּגְדִּיל וְתֵעָשֶׂה נַעֲרָה; וְאִם רָצָה לִכְנֹס, כּוֹנֵס, וְאֵין רָאוּי לַעֲשׂוֹת (ז) כֵּן. הגה: וְאִם הִיא וּבַעֲלָהּ מִתְרַצִּים לִכְנֹס, וְהָאָב מֵת, אֵין הַקְּרוֹבִים יְכוֹלִים לִמְחוֹת, אַף עַל פִּי שֶׁהִיא חוֹלָנִית וְהוּא מְמַהֵר לִכְנֹס כְּדֵי לְיָרְשָׁהּ (מָרְדְּכַי פֶּרֶק הָאִישׁ מְקַדֵּשׁ):
 באר היטב  (ו) לעכב. וה''ה אפטרופס יוכל לעכב הרמ''ט ח''א סימן שכ''ו קטנה ששדכה אביה בקטנות' וקצב לה זמן נישואין בקטנותה ומת יוכל האפטרופוס להשיא' והיא קטנה אפי' קודם זמן שקבע לה אביה הרמ''ט ח''א סי' שכ''ה: (ז) כן. ע''ל סימן ל''ז ס''ח דבזמן הזה מותר ועיין בה''י:




סימן נז - היה לה חצר בדרך ונכנסה עמו
ובו סעיף אחד 
א הַבַּעַל קוֹדֵם לְכָל אָדָם בִּירֻשַּׁת אִשְׁתּוֹ. וּמֵאֵימָתַי יִזְכֶּה בִּירֻשָּׁתָהּ, מִשֶּׁתֵּצֵא מֵרְשׁוּת הָאָב, וְאַף עַל פִּי שֶׁעֲדַיִן לֹא נִכְנְסָה לָחֻפָּה, הוֹאִיל וְנַעֲשֵׂית בִּרְשׁוּת בַּעֲלָהּ, (א) יִירָשֶׁנָּה. כֵּיצַד, הָאִשָּׁה שֶׁנִּתְאָרְסָה וּמְסָרָהּ אָבִיהָ לְבַעֲלָהּ, אוֹ לִשְׁלוּחֵי בַּעֲלָהּ, אוֹ מְסָרוּהָ שְׁלוּחֵי הָאָב לְבַעֲלָהּ אוֹ לִשְׁלוּחָיו, וּמֵתָה בַּדֶּרֶךְ קֹדֶם שֶׁתִּכָּנֵס לָחֻפָּה, אַף עַל פִּי שֶׁהַנְּדוּנְיָא עֲדַיִן בְּבֵית אָבִיהָ, בַּעֲלָהּ יוֹרְשָׁהּ. וְעַיֵּן לְעֵיל סוֹף סִימָן נ''ג וּלְקַמָּן סִימָן קי''ח. (ב) וְיֵשׁ חוֹלְקִין אִם הַנְּדוּנְיָא לֹא הִגִּיעַ לְיָדָהּ (טוּר בְּשֵׁם רַבֵּנוּ תָּם). וְכֵן אִם הָלַךְ הָאָב אוֹ שְׁלוּחֵי הָאָב עִם הַבַּעַל, וְנִכְנַס עִמָּהּ בַּדֶּרֶךְ לְחָצֵר וְנִתְיַחֵד עִמָּהּ שָׁם לְשֵׁם נִשּׂוּאִין, וּמֵתָה, הֲרֵי זֶה יִירָשֶׁנָּה בַּעֲלָהּ. אֲבָל אִם עֲדַיִן הָאָב עִם הַבַּעַל לְהוֹלִיכָהּ לְבֵית בַּעֲלָהּ, אוֹ שֶׁהָלְכוּ שְׁלוּחֵי הָאָב עִם שְׁלוּחֵי הַבַּעַל, אוֹ עִם הַבַּעַל, אֲפִלּוּ נִכְנַס הַבַּעַל עִמָּהּ לְחָצֵר לָלוּן כְּדֶרֶךְ שֶׁלָּנִין עוֹבְרֵי דְּרָכִים בְּפֻנְדָּק אֶחָד, הוֹאִיל וְהָאָב אוֹ שְׁלוּחָיו עִמָּהּ, וַעֲדַיִן לֹא נִתְיַחֵד עִמָּהּ לְשֵׁם נִשּׂוּאִין, אִם מֵתָה יִירָשֶׁנָּה אָבִיהָ, אַף עַל פִּי שֶׁנְּדוּנְיָתָהּ בְּבֵית בַּעֲלָהּ. וְכֵן אִם הָיְתָה בּוֹגֶרֶת אוֹ יְתוֹמָה אוֹ אַלְמָנָה, וְהָלְכָה הִיא בְּעַצְמָהּ מִבֵּית אָבִיהָ לְבֵית בַּעֲלָהּ, וְאֵין עִמָּהּ לֹא בַּעֲלָהּ וְלֹא שְׁלוּחָיו, וּמֵתָה בַּדֶּרֶךְ, אֵין הַבַּעַל יוֹרֵשׁ אוֹתָהּ. הגה: וְיֵשׁ אוֹמְרִים דִּבְחָצֵר שֶׁלּוֹ, אוֹ שֶׁל שְׁנֵיהֶם, סְתָם יִחוּד הָוֵי לְשֵׁם נִשּׂוּאִין (הָרַ''ן פֶּרֶק נַעֲרָה); וּבְחָצֵר שֶׁלָּהּ, אוֹ שֶׁאֵינָהּ שֶׁל שְׁנֵיהֶם, סְתָם יִחוּד הָוֵי לָלוּן (הַמַּגִּיד מִשְׁנֶה בְּשֵׁם הָרַמְבַּ''ן וְהָרַשְׁבָּ''א):
 באר היטב  (א) יירשנה. אבל לשאר מילי לא מהני ואין מטמא לה ואין זוכה במציאתה ואין מיפר נדריה רש''י והר''ן. ותוס' ס''ל דמטמ' לה ומיפר נדריה עיין ב''ש בה''י: (ב) ויש חולקין. אם הנדוני' לא הגיע לידו וע''ל ס''ס נ''ג ולקמן סי' קי''ח כצ''ל:




סימן נח - כמה כסות יתן לבתו
ובו ב' סעיפים 
א צִוּוּ חֲכָמִים שֶׁיִּתֵּן אָדָם מִנְּכָסָיו מְעַט לְבִתּוֹ, וְזֶהוּ הַנִּקְרָא ''פַּרְנָסָה''. הַמַּשִּׂיא אֶת בִּתּוֹ סְתָם, לֹא יִפְחֹת לָהּ מִכְּסוּת שֶׁפּוֹסְקִין לְאֵשֶׁת עָנִי (א) שֶׁבְּיִשְׂרָאֵל. בַּמֶּה דְבָרִים אֲמוּרִים, שֶׁהָיָה הָאָב עָנִי; אֲבָל אִם הָיָה עָשִׁיר, הֲרֵי זֶה רָאוּי לִתֵּן לָהּ כְּפִי (ב) עָשְׁרוֹ:
 באר היטב  (א) שבישראל. והיינו בגד לימות החמה ולימות הגשמים דהיינו לשנים עשר חדש ע''ל סי' ע''ג: (ב) עשרו. אבל אין כופין אותו רק דכופין אותו להשיאה לאיש וליתן לה פרנסה בצמצום אבל על סך הנדן אין כופין ובדעתו תולה עיין ב''ש ובה''י:


ב הִתְנָה עִם הֶחָתָן לְהַכְנִיסָהּ לוֹ עֲרֻמָּה, לֹא יֹאמַר: לִכְשֶׁתָּבוֹא לְבֵיתִי, אֲכַסֶנָּה, אֶלָּא מְכַסֶה אוֹתָהּ וְעוֹדָהּ בְּבֵית אָבִיהָ: 



סימן נט - המשיא בנו גדול בבית, קנאו
ובו ד' סעיפים 
א הַמַּשִּׂיא בְּנוֹ גָּדוֹל בְּבַיִת, קָנָה (א) הַבַּיִת; וְהוּא שֶׁיִּהְיוּ נִשּׂוּאִין רִאשׁוֹנִים לְזֶה הַבֵּן, וְלֹא הִשִּׂיא הָאָב בֵּן זָכָר אַחֵר קֹדֶם לוֹ, וְלֹא שִׁיֵּר הָאָב בְּזֶה הַבַּיִת שֶׁיִּחֵד לוֹ, (ב) כְּלוּם. אֲבָל אִם שִׁיֵּר שָׁם אֲפִלּוּ פַּךְ אֶחָד, לֹא קָנָה הַבַּיִת. וְיֵשׁ אוֹמְרִים דְּבָעִינָן גַּם כֵּן שֶׁיַּשִּׂיא לוֹ בְּתוּלָה, וְשֶׁיְּהֵא לָאָב בַּיִת אַחֵר לָדוּר בּוֹ (טוּר):
 באר היטב  (א) הבית. לאלתר ולא לאחר מיתה תשובת הגאונים סי' קס''א. ודוק' אב המשיא ולא האם הרמ''ט ח''א סי' של''ט. ודוק' כשהבית מוחלט לו ואין לאחר שום זכות בבית אבל אם יש איזה זכות לאחר בבית לא קנאו הרש''ך ח''ב סי' מ''ג. אם מת האב ולא מצא האלמנה לגבות כתובתה כ''א מהבית גובה ממנו. ואם מתה כל יורשיה זוכין בבית ועיין כנה''ג דף פ''ט ע''א ס''ד. וכתב בה''י ונ''ל דדין זה שייך אף בזמן הזה דאם בא לפנינו בזה''ז דין זה שהבן תובע לאב מחמת בית זה צריכין אנו לפסוק כמבואר בסי' זה בכל דינים המבוארים בסי' זה ע''ש וכ''כ ב''ש: (ב) כלום. וכ''ש אם בנה הבית או שהיה הבית הזה בית שלא היה דר בו האב ולא הניח בו אפי' כלי קטן הרמ''ט ח''ב סי' קכ''ה הר''ם אלשיך סי' ע''ב. אם יש מחלוקת בין האב והבן שהאב אומר שלא פינה הבית לגמרי והבן אומר שפינה הבית לגמרי על האב להבי' ראי' ואם מת על יורשיו להבי' ראיה הרמ''ט ח''ב סי' קכ''ה. ומדברי הר''ם אלשיך בסי' ע''ב נראה דדוק' בית חדש על האב להבי' ראיה. אבל בבית ישן על הבן להבי'. וכנה''ג בשם חכם אחד הביא דלעולם על הבן להבי' ראיה אפי' בבית חדש רק דאם יש לבן שני חזקה נאמן לומר שפינה הבית לגמרי ע''ש:


ב יִחֵד לוֹ בַּיִת וּכְלֵי בַּיִת, אַף עַל פִּי שֶׁשִּׁיֵּר בַּבַּיִת כְּלִי אֶחָד לְעַצְמוֹ, אוֹ הָיָה לוֹ שָׁם אוֹצָר וְכַיּוֹצֵא בּוֹ, קָנָה כְּלֵי הַבַּיִת, אֲבָל הַבַּיִת לֹא קָנָה: 

ג יִחֵד לוֹ בַּיִת וַעֲלִיָּה; בַּיִת קָנָה, עֲלִיָּה לֹא קָנָה. וְכֵן אִם יִחֵד לוֹ בַּיִת וְאַכְסַדְרָה; בַּיִת קָנָה, אַכְסַדְרָה לֹא קָנָה: 

ד שְׁנֵי בָּתִּים זוֹ לִפְנִים מִזּוֹ, לֹא קָנָה אֶלָּא הָאֶחָד שֶׁנָּשָׂא בּוֹ: 



סימן ס - דיני השושבינות
ובו סעיף אחד 
א כְּשֶׁנּוֹשֵׂא אָדָם אִשָּׁה, דֶּרֶךְ שֶׁרֵעָיו וּמְיֻדָּעָיו שׁוֹלְחִין לוֹ מָעוֹת כְּדֵי שֶׁיִּתְחַזֵּק עַל הַהוֹצָאָה שֶׁמּוֹצִיא בַּמִּשְׁתֶּה, וְאֵלּוּ הַמָּעוֹת נִקְרָאִים שׁוֹשְׁבִינוּת. וְשׁוֹשְׁבִינוּת זוֹ אֵינָהּ מַתָּנָה גְּמוּרָה, שֶׁלֹּא שָׁלַח לוֹ זֶה אֶלָּא שֶׁאִם יִשָּׂא הוּא אִשָּׁה יַחֲזֹר וְיִשְׁלַח לוֹ כְּמוֹ שֶׁשָּׁלַח לוֹ; לְפִיכָךְ, אִם נָשָׂא זֶה אִשָּׁה וְלֹא הֶחֱזִיר לוֹ הַשּׁוֹשְׁבִינוּת, הֲרֵי זֶה תּוֹבְעוֹ בְּדִין וּמוֹצִיא מִמֶּנּוּ. וְיֵשׁ בָּזֶה כַּמָּה חִלּוּקִים, וּלְפִי שֶׁבַּזְּמַן הַזֶּה לֹא נָהֲגוּ לִתְבֹּעַ תְּבִיעָה זוֹ רָאִיתִי שֶׁלֹּא לְהַאֲרִיךְ בָּזֶה: 



סימן סא - חפה לענין מה קונה
ובו ב' סעיפים 
א כֵּיוָן שֶׁהִכְנִיס הָאִישׁ אֲרוּסָתוֹ לַחֻפָּה, אַף עַל גַּב שֶׁלֹּא נִבְעֲלָה, הֲרֵי הִיא כְּאִשְׁתּוֹ לְכָל דָּבָר, וְגוֹבָה עִקַּר כְּתֻבָּתָהּ וְתוֹסֶפֶת, אִם תִּתְאַלְמֵן אוֹ תִּתְגָּרֵשׁ. בַּמֶּה דְבָרִים אֲמוּרִים, כְּשֶׁרְאוּיָה לְבִיאָה. אֲבָל אִם הָיְתָה נִדָּה, וְאַחַר כָּךְ (א) כְּנָסָהּ לָחֻפָּה וְנִתְיַחֵד עִמָּהּ, אֵינָהּ כְּאִשְׁתּוֹ, אֶלָּא לְכָל הַדְּבָרִים הִיא עֲדַיִן כַּאֲרוּסָה, מֵאַחַר שֶׁהָיְתָה נִדָּה. וְיֵשׁ אוֹמְרִים דְּדַוְקָא לְעִנְיַן שֶׁלֹּא תִּגְבֶּה הַתּוֹסֶפֶת הִיא עֲדַיִן (ב) כַּאֲרוּסָה, אֲבָל לְכָל שְׁאָר דְּבָרִים הֲרֵי הִיא כִּנְשׂוּאָה. הגה: וְעַיֵּן לְעֵיל רֵישׁ סִימָן נ''ה מַהוּ נִקְרָא חֻפָּה. וּצְרִיכִין לִכְתֹּב הַכְּתֻבָּה קֹדֶם (ג) הַחֻפָּה, כְּדֵי שֶׁתְּהֵא חֻפָּה הָרְאוּיָה לְבִיאָה (הָרַמְבַּ''ם פֶּרֶק י' דְּאִישׁוּת). וּלְמַאן דְּאָמַר דְּחֻפַּת נִדָּה הָוֵי חֻפָּה אַף עַל פִּי שֶׁאֵינָהּ רְאוּיָה לְבִיאָה, הוּא הַדִּין אִם לֹא כָּתַב כְּתֻבָּה; וּמִכָּל מָקוֹם נוֹהֲגִים לְכַתְּחִלָּה לְכָתְבָהּ קֹדֶם לָכֵן. אִשָּׁה (ד) חוֹלָנִית חוֹלַת מָוֶת, אַף עַל פִּי שֶׁכּוֹנְסָהּ עִם הַמִּטָּה תַּחַת הַחֻפָּה כְּדֵי שֶׁיִּירָשֶׁנָּה בַּעֲלָהּ, אֵינוֹ חֻפָּה כְּלָל, מֵאַחַר שֶׁאֵינָהּ רְאוּיָה כְּלָל לְבִיאָה, וְאֵין בַּעֲלָהּ יוֹרְשָׁהּ (תְּשׁוּבַת הָרֹא''שׁ כְּלָל נ''ד). כְּנָסָהּ לָחֻפָּה וְלֹא בֵּרַךְ בִּרְכַּת חֲתָנִים, הָוֵי חֻפָּה גְּמוּרָה, דְּאֵין הַבְּרָכוֹת מְעַכְּבוֹת; וּמְבָרֵךְ אַחַר כַּמָּה יָמִים (טוּר סִימָן ס''ב), וּלְכַתְּחִלָּה יְבָרֵךְ אוֹתָהּ קֹדֶם שֶׁיִּתְיַחֵד עִמָּהּ (כָּךְ מַשְׁמַע בִּתְשׁוּבַת הָרֹא''שׁ). וְעַיֵּן לְעֵיל סִימָן נ''ה. וְנָהֲגוּ עַכְשָׁו לְבָרֵךְ תַּחַת הַחֻפָּה, קֹדֶם שֶׁנִּתְיַחֵד עִמּוֹ. וְנָהֲגוּ שֶׁהֶחָתָן וְהַכַּלָּה (ה) מִתְעַנִּין בְּיוֹם חֻפָּתָן, (וְעַיֵּן בְּאֹרַח חַיִּים סִימָן תקע''ג.) אִם קִדֵּשׁ בְּטָעוּת, וְהָיוּ לוֹ נִשּׂוּאִין עִמָּהּ, וְאַחַר כָּךְ נוֹדַע שֶׁהַקִּדּוּשִׁין הָיוּ בְּטָעוּת, אַף עַל פִּי שֶׁחוֹזֵר וּמְקַדְּשָׁהּ אֵין צָרִיךְ לְבָרֵךְ שֵׁנִית (ו) שֶׁבַע בְּרָכוֹת, וְסָגֵי לֵהּ בַּבְּרָכוֹת הָרִאשׁוֹנוֹת. יֵשׁ אוֹמְרִים לַעֲשׂוֹת הַחֻפָּה תַּחַת (ז) הַשָּׁמַיִם, לְסִימָן טוֹב שֶׁיְּהֵא זַרְעָם כְּכוֹכְבֵי הַשָּׁמַיִם:
 באר היטב  (א) כנסה. ואם כנסה לחופה ובחופה פירסה נדה אמרינן תחלת חופה קונה הרא''ש: (ב) ארוסה. דוק' כשמת קודם שנראית לביאה אבל אם נראית לביאה קודם שמת לא מיקרייא תו פירסה נדה ואם האשה אומרת שנבעלה נאמנת הראנ''ח ח''א סי' ע''ז וכתב כנה''ג ויראה אם ידוע לכל שלא היה לו שעת הכושר לבעול שאינה נאמנת נכנסה לחופה ופירסה נדה וחלה הבעל ואחר שעברו ימי נדותה טבלה לנדתה ובזמן טבילתה קם הבעל מחלייו ועמד יום או יומיים ומת אם אותו יום או יומים היה ברי' והיא אומרת שנבעלה נאמנת ואם היה חולה אינה נאמנת הראנ''ח שם: (ג) החופה. נכתבה הכתובה ונמצ' פסולה החופה אינה בטעות וצריך לכתוב לה כתובה אחרת תשובת הגאונים סימן רפ''ו: (ד) חולנית. מאתר שאינה ראוי כלל לביאה. ובס ס נ ו בחולנית דיורש אותה שם איירי כשהיא חזיא לביאה ב''ח עיין אחרונים: (ה) מתענין. יש בזה ב' טעמים הא' משום דהוא יום סליחה דידהו. ונמחל עונותיהן. לפ''ז ראוי להשלים התענית. הטעם הב' שמא ישתכרו ולא יהיו דעתם מיושבת עליהם. לפ''ז א''צ להשלים. ואם האב מקבל הקדושין בשביל בתו הקטנה צריך הוא להתענות לפי טעם זה. ובימים שאין מתענין כמ''ש בא''ח צריך ליזהר שלא יהיה רודף אחר מותרות מאכל ומשתה. וכנה''ג הבי' בשם חכם א' דבימים שאין מתענין יעשה החופה בשחרית ולא יאכל עד אחר החופה ע''ש דף צ' ע''ב: (ו) ז' ברכות. עיין אחרונים ובהרדב''ז ח''א סי' קפ''ה. ומהר''י ווייל סי' ז' וסי' קל''ח: (ז) השמים. צריך להעמיד החתן לשמאל הכלה כדי שתהיה הכלה לימין החתן דכתיב נצבה שגל לימינך. יש מעמידים החתן והכלה לצד מערב ופניהם כנגד מזרח שיהיו פניהם נגד ארון הקודש. והמברך מצדד עצמו ופניו למזרח. ויש מעמידים חתן וכלה לצד דרום. ויש מעמידים לצד צפון הר''ם מינץ סי' ק''ט בדרשות מהרי''ל כתב אחוריהן לצפון ופניהם לדרום. וכנה''ג כתב דבזמנינו זה אין אנו מקפידין ע''כ. ולוקחים שתי צלוחית שפיהם צר לסימן שהיא בתולה. ולאלמנה שני קרויזא''ן פתוחים הר''ם מינץ סי' ק''ט. והמברך ז' ברכות עומד במערב ופניו למזרח וכשאומר שמח תשמח הופך פניו נגד החתן והכלה. דרשות מהרי''ל:


ב כָּשֵׁר הַדָּבָר שֶׁלֹּא תִּנָּשֵּׂא עַד שֶׁתִּטָּהֵר. וְעַכְשָׁו הַמִּנְהָג שֶׁלֹּא לְדַקְדֵּק, וְאֵין מַמְתִּינִין; וּמִכָּל מָקוֹם טוֹב לְהוֹדִיעַ לֶחָתָן תְּחִלָּה (ח) שֶׁהִיא נִדָּה (מָרְדְּכַי פֶּרֶק אַף עַל פִּי בְּשֵׁם ר''י):
 באר היטב  (ח) שהיא נדה. וכנה''ג כתב ועכשיו נוהגין לישא נשים נדות אפילו בלתי הודעה לחתן שהיא נדה. מיהו בדרשות מהרי''ל כתב דאם אינה טהורה אינו מגיע בה אך מניח מעצמה ליפול באצבעה. ואנן לא נוהגין כן אלא שהחתן בעצמו נותן הטבעת באצבעה. דקודם שקדשה בטבעת לא הוי אשתו ומיד כשקדשה עם הטבעת מרחקה הכלה מהחתן אם היא נדה. וכתב כנה''ג הא דמקדשה ונכנסה עמו לחופה אפי' היא נדה דוק' כשרוצה לישא עכשיו ואי אפשר לה ליטהר כגון שלא עברו ימי נדותה ולבונה אבל אם עברו ימי נדותה ולבונה ויכולה היא לטבול ואעפ''כ אינה רוצה לטבול לסבה אחרת ראוי לחוש לדברי הרמב''ם שלא תנשא עד שתטהר וכן עשיתי מעשה ע''ש דף ל' ע''א סי''ד:




סימן סב - מתי מברכין ברכת חתנים, ואם אוכלין בהרבה בתים
ובו י''ג סעיפים 
א צָרִיךְ לְבָרֵךְ בִּרְכַּת חֲתָנִים בְּבֵית הֶחָתָן קֹדֶם (א) נִשּׂוּאִין, וְהֵן שֵׁשׁ בְּרָכוֹת. וְאִם יֵשׁ שָׁם יַיִן, מֵבִיא כּוֹס יַיִן וּמְבָרֵךְ עַל (ב) הַיַּיִן תְּחִלָּה, וּמְסַדֵּר אֶת כֻּלָּם עַל הַכּוֹס, וְנִמְצָא מְבָרֵךְ שֶׁבַע בְּרָכוֹת; וְאִם אֵין יַיִן מָצוּי, מְבָרֵךְ (ג) עַל הַשֵּׁכָר:
 באר היטב  (א) נשואין. ולדידן דעושין חופת נדה א''צ להקדים הברכות לחופה וכן נוהגין שמברכין ברכת אירוסין ונשואין תחת החופה ד''מ עיין בה''י וב''ש. ומחויב לעמוד כל העומדים שם על רגליהם בשעת ברכת ז ברכות כנה ג. ברכת חתנים אין להם סדר ומי שחסר א מהנה מברך אותה כשזוכר אגרות הרמב''ם סי' כ''ג. ועיין במהרי''ק שורש קנ''ח הטעם למה שאינו מברך שהחיינו. קטן פחות מי''ג שנים שנשא אשה אם מברכין ברכת נשואין ע''ל סי' ל''ד ס''ק ט' מש''ש. וכנה''ג כתב דלפי מה שנוהגין דעושין חופת נידה ומברכין ז' ברכות א''כ פשיט' דמברכין בקטן שנש' אשה ע''ש דף צ' ע''א: (ב) היין. ומקדימין ברכת בפה''ג ואח''כ ששה ברכות אבל בברכת המזון מברכין ששה ברכות ואח''כ בפה''ג בה''י: (ג) על השכר. ואם אין שכר מצוי יברך בלא כוס כך משמע מרמב''ם פ''י מה''א. אבל הרא''ש והטור כתבו דלא סגי בלא כוס. נוהגין לקרות הכתובה בין ברכת אירוסין לברכת נשואין כדי להפסיק קצת משום ברכת היין שמברכין עוד פעם אחרת על כוס של נשואין מהר''ם מינץ וכ''כ הרמ''א סימן זה ס''ט. ובקושטאנטינ' נוהגין לקרות הכתובה קודם ברכת אירוסין ומפסיקין בקדושין בין ברכת אירוסין ונשואין כנה''ג. אם בירך ברכת חתנים קודם ברכת אירוסין חוזר ומברך ברכת חתנים אחר ברכת אירוסין הרא''ם ח''א סי' ד'. ומדברי ריב''ש סי' פ''ב נראה דא''צ לחזור ולברך ברכת חתנים:


ב יֵשׁ לָאָדָם לִשָּׂא נָשִׁים רַבּוֹת כְּאֶחָד, בְּיוֹם אֶחָד, וּמְבָרֵךְ בִּרְכַּת חֲתָנִים לְכֻלָּם כְּאֶחָד; אֲבָל לְשַׂמְּחָה, צָרִיךְ לִשְׂמֹחַ עִם כָּל אַחַת שִׂמְחָה הָרְאוּיָה לָהּ, אִם בְּתוּלָה שִׁבְעַת יָמִים, וְאִם בְּעוּלָה שְׁלשָׁה יָמִים, וְאֵין מְעָרְבִין שִׂמְחָה בְּשִׂמְחָה. הגה: וְאֵין לַעֲשׂוֹת חֻפַּת שְׁתֵּי אֲחָיוֹת בְּיַחַד (סְמַ''ק בְּשֵׁם סֵפֶר חֲסִידִים). וְיֵשׁ אוֹמְרִים דְּאַף בִּשְׁתֵּי נָכְרִיּוֹת יֵשׁ לִזָּהֵר שֶׁלֹּא לַעֲשׂוֹתָן כְּאַחַת, מִשּׁוּם אֵיבָה, שֶׁמָּא יְכַבְּדוּ אַחַת יוֹתֵר מֵחֲבֶרְתָּהּ (מָרְדְּכַי פֶּרֶק קַמָּא דְּמוֹעֵד קָטָן); וְאֵין נִזְהָרִין מִזֶּה, וְאַדְּרַבָּא יֵשׁ מְכַוְּנִים לַעֲשׂוֹת חֻפּוֹת עֲנִיּוֹת עִם חֻפּוֹת עֲשִׁירוֹת, מִשּׁוּם מִצְוָה (הַגָּהוֹת מַיְמוֹנִי בְּשֵׁם ר''י מִפָּרִיז): 

ג אִם יֵשׁ שְׁנֵי חֲתָנִים יַחַד, מְבָרְכִים בִּרְכַּת חֲתָנִים אַחַת, לִשְׁנֵיהֶם. הגה: וַאֲפִלּוּ לֹא הָיוּ הַחֲתָנִים בְּיַחַד, אֶלָּא שֶׁהָיָה דַּעְתּוֹ עַל שְׁנֵיהֶם, כְּמוֹ שֶׁנִּתְבָּאֵר בְּיוֹרֶה דֵעָה סִימָן רס''ה לְעִנְיַן מִילָה. וְיֵשׁ אוֹמְרִים דְּאֵין לְבָרֵךְ לִשְׁנֵי חֲתָנִים בְּיַחַד, מִשּׁוּם עַיִן הָרָע (הַגָּהוֹת מַיְמוֹנִי פֶּרֶק י' דְּאִשּׁוּת), וְכֵן נוֹהֲגִין לַעֲשׂוֹת לְכָל אֶחָד חֻפָּה בִּפְנֵי עַצְמוֹ וּלְבָרֵךְ לְכָל אֶחָד; אֲבָל לְאַחַר הַסְּעֻדָּה מְבָרְכִין לְהַרְבֵּה חֲתָנִים בְּיַחַד, אִם אָכְלוּ בְּיַחַד: 

ד אֵין מְבָרְכִין בִּרְכַּת חֲתָנִים, אֶלָּא בַּעֲשָׂרָה (ד) גְּדוֹלִים וּבְנֵי חוֹרִין, וְחָתָן מִן הַמִּנְיָן, בֵּין כְּשֶׁאוֹמְרִים אוֹתָם בִּשְׁעַת נִשּׂוּאִין בֵּין כְּשֶׁאוֹמְרִים אוֹתָם אַחַר בִּרְכַּת הַמָּזוֹן; אֲבָל כְּשֶׁאֵין אוֹמְרִים אַחַר בִּרְכַּת הַמָּזוֹן, אֶלָּא בִּרְכַּת ''אֲשֶׁר בָּרָא'', אֵינוֹ צָרִיךְ עֲשָׂרָה. וּמִכָּל מָקוֹם שְׁלשָׁה בָּעִינָן (הָרַ''ן פֶּרֶק קַמָּא דִּכְתֻבּוֹת):
 באר היטב  (ד) גדולים. ובדיעבד אינו מעכב רק לכתחלה יש להדד אחר עשרה. ואם א''א בעשרה אלא בטורח גדול הוי כדיעבד ד''מ מיהו ברכת אירוסין לכ''ע א''צ עשרה אלא לכתחלה כמ''ש ס''ס ל''ד:


ה מְבָרְכִין בִּרְכַּת חֲתָנִים בְּבֵית חֲתָנִים אַחַר בִּרְכַּת הַמָּזוֹן, בְּכָל סְעֻדָּה וּסְעֻדָּה שֶׁאוֹכְלִין שָׁם, וְאֵין מְבָרְכִין בְּרָכָה זוֹ לֹא עֲבָדִים וְלֹא קְטַנִּים: 

ו עַד כַּמָּה מְבָרְכִים בְּרָכָה זוֹ, אִם הָיָה אַלְמָן שֶׁנָּשָׂא אַלְמָנָה, מְבָרְכִין אוֹתָהּ בְּיוֹם רִאשׁוֹן (ה) בִּלְבַד. וְאִם בָּחוּר שֶׁנָּשָׂא אַלְמָנָה, אוֹ אַלְמוֹן שֶׁנָּשָׂא בְּתוּלָה, מְבָרְכִין אוֹתָהּ כָּל שִׁבְעַת יְמֵי הַמִּשְׁתֶּה. וְאֵלּוּ שִׁבְעַה יָמִים מַתְחִילִין מִיָּד לְאַחַר שֶׁבַע בְּרָכוֹת שֶׁבֵּרַךְ בָּרִאשׁוֹנָה (תְּשׁוּבַת הָרֹא''שׁ כְּלָל כ''ו):
 באר היטב  (ה) בלבד. עיין אחרונים שהעלו דדוק' ביום ראשון ובסעודה קמיית' ואם אכלו ביום ראשון הרבה פעמים אין מברכין ז' ברכות אלא בסעודה ראשונה. ואם לא אכלו סעודה קמיית' עד הלילה יש להסתפק אם יש לברך ז' ברכות בלילה וכל זה באלמון שנש' אלמנה. מיהו בבתולה או בבחור ודאי אם לא אכלו עד הלילה ודאי מברכין ז' ברכות דלא גרע מפנים חדשות כיון דאכתי לא אכלו בני החופה אבל אם כבר אכלו באותו יום אין מברכין ז' ברכות בסעודה שניה אם ליכ' פנים חדשות. ובאלמון שנש' אלמנה לא מהני פנים חדשות ועיין ב''ש וח''מ. התחיל לאכול ביום ראשון סעודה קמיית' באלמון שנש' אלמנה ונמשכה הסעודה עד הלילה מברכין בלילה ז' ברכות ולא ביום שלאחריו כנה''ג דף צ''א ע''א סל''ג. והא דאמרינן באלמון שנש' אלמנה דאין מברכין רק ביום ראשון לבד היינו ז' ברכות אבל הברכה אשר ברא מברך כל ג' ימים אפילו באלמון שנש' אלמנה כ''כ הטור בה''י ועיין סעיף י''ג:


ז בְּרָכָה זוֹ שֶׁמּוֹסִיפִים בְּבֵית חֲתָנִים הִיא בְּרָכָה אַחֲרוֹנָה מִשֶּׁבַע בְּרָכוֹת, שֶׁהִיא בִּרְכַּת ''אֲשֶׁר בָּרָא''. הגה: וְיֵשׁ אוֹמְרִים דְּאַף ''אֲשֶׁר בָּרָא'' אֵין מְבָרֵךְ כָּל שִׁבְעָה אֶלָּא כְּשֶׁמְּזַמְּנִין אֲחֵרִים, אֲבָל אִם אוֹכֵל עִם בְּנֵי בֵּיתוֹ אֵין (ו) מְבָרְכִין (הָרַ''ן בְּשֵׁם הָרַמְבַּ''ן) וְכֵן נוֹהֲגִין. בַּמֶּה דְבָרִים אֲמוּרִים, כְּשֶׁהָיוּ הָאוֹכְלִים הֵם שֶׁעָמְדוּ בְּבִרְכַּת הַנִּשּׂוּאִין (ז) וְשָׁמְעוּ הַבְּרָכוֹת; אֲבָל אִם הָיוּ הָאוֹכְלִים אֲחֵרִים, וְלֹא שָׁמְעוּ בִּרְכַּת נִשּׂוּאִין בִּשְׁעַת נִשּׂוּאִין, מְבָרְכִין בִּשְׁבִילָם אַחַר בִּרְכַּת הַמָּזוֹן שֶׁבַע בְּרָכוֹת, כְּדֶרֶךְ שֶׁמְּבָרְכִין בִּשְׁעַת נִשּׂוּאִין, וְהוּא שֶׁיִּהְיוּ עֲשָׂרָה, וְחָתָן מִן הַמִּנְיָן. וְיֵשׁ אוֹמְרִים שֶׁאֲפִלּוּ הָיוּ בִּשְׁעַת הַחֻפָּה וְשָׁמְעוּ הַבְּרָכוֹת, אִם לֹא אָכְלוּ שָׁם עַד עַתָּה, מִקְּרֵי פָּנִים חֲדָשׁוֹת וּמְבָרְכִים בִּשְׁבִילָם שֶׁבַע בְּרָכוֹת אַחַר בִּרְכַּת הַמָּזוֹן, וְכֵן פָּשַׁט (ח) הַמִּנְהָג. הגה: וְיֵשׁ אוֹמְרִים דְּאִם הָיוּ שָׁם פָּנִים חֲדָשׁוֹת, אַף עַל פִּי שֶׁאֵין אוֹכְלִין שָׁם, מְבָרֵךְ בִּשְׁבִילָם לַיְלָה (ט) וְיוֹם (הָרַ''ן פֶּרֶק קַמָּא דִּכְתֻבּוֹת):
 באר היטב  (ו) מברכין. ומכ''ש שהשמחה במעונו שאין מברכין ב''ש ח''מ: (ז) שמעו וכו'. דבבחור או בתולה מהני פנים חדשות כל שבעה ואפילו אם רק אחד פנים חדשות מברכין בשבילו הר''ן ב''ח ואחרונים: (ח) המנהג. ומהרש''ל פוסק כדיעה א': (ט) ויום. רוב פוסקים חולקים ע''ז ולכל סעודה בעינן פנים חדשות עיין ב''ש ח''מ:


ח יֵשׁ אוֹמְרִים שֶׁאֵינָם נִקְרָאִים פָּנִים חֲדָשׁוֹת אֶלָּא אִם כֵּן הֵם בְּנֵי אָדָם שֶׁמַּרְבִּים בִּשְׁבִילָם. וְיֵשׁ אוֹמְרִים דְּשַׁבָּת וְיוֹם טוֹב רִאשׁוֹן וְשֵׁנִי הָוֵי כְּפָנִים (י) חֲדָשׁוֹת בִּסְעֻדַּת הַלַּיְלָה וְשַׁחֲרִית, אֲבָל לֹא בִּסְעֻדָּה שְׁלִישִׁית, וְכֵן פָּשַׁט הַמִּנְהָג. הגה: וְעַכְשָׁו נָהֲגוּ בִּמְדִינוֹת אֵלּוּ לְבָרֵךְ שֶׁבַע בְּרָכוֹת בִּסְעֻדָּה שְׁלִישִׁית, וְאֶפְשָׁר מִשּׁוּם דִּרְגִילִים לָבוֹא פָּנִים חֲדָשׁוֹת; וְיֵשׁ אוֹמְרִים מִטַּעַם דִּרְגִילִין לִדְרשׁ, וְהַדְּרָשָׁה הָוֵי כְּפָנִים חֲדָשׁוֹת:
 באר היטב  (י) חדשות. וצ''ע אם פורים נקר' פנים חדשות כנה''ג:


ט יֵשׁ אוֹמְרִים שֶׁאֵין לוֹמַר ו' בְּרָכוֹת עַל כּוֹס בִּרְכַּת הַמָּזוֹן, אֶלָּא מֵבִיא כּוֹס אַחֵר וְאוֹמֵר עָלָיו ו' בְּרָכוֹת, וְחוֹזֵר וְלוֹקֵחַ כּוֹס שֶׁל בִּרְכַּת הַמָּזוֹן וְאוֹמֵר עָלָיו: ''בּוֹרֵא פְּרִי הַגָּפֶן''. וְיֵשׁ אוֹמְרִים שֶׁאֵין צָרִיךְ, אֶלָּא עַל כּוֹס שֶׁל בִּרְכַּת הַמָּזוֹן מְבָרֵךְ שֶׁבַע בְּרָכוֹת, וְכֵן פָּשַׁט הַמִּנְהָג. וּבִמְדִינוֹת אֵלּוּ נוֹהֲגִין כַּסְּבָרָא (יא) הָרִאשׁוֹנָה. וְיֵשׁ אוֹמְרִים דַּאֲפִלּוּ לַ''אֲשֶׁר בָּרָא'' לְחוּד בָּעִינָן שְׁתֵּי (יב) כּוֹסוֹת (מ''כ מִנְהָגִים יְשָׁנִים). וּבִרְכַּת אֵרוּסִין וּבִרְכַּת חֲתָנִים אוֹמְרִים אוֹתָהּ עַל שְׁנֵי (יג) כּוֹסוֹת, אֲפִלּוּ מְקַדֵּשׁ בִּשְׁעַת הַחֻפָּה. וְנוֹהֲגִין לְהַפְסִיק בֵּינֵיהֶם בִּקְרִיאַת הַכְּתֻבָּה (כֵּן כָּתְבוּ הַתּוֹסָפוֹת וַאֲשֵׁרִ''י):
 באר היטב  (יא) הראשונה. היינו דוי הסר וברכת המזון על כוס א'. וששה ברכות על כוס השני. ובפה''ג על כוס ברכת המזון ואין אומרים דוי הסר אלא כשמברכין ז' ברכות. וכשאין אומרים ז' ברכות אלא אשר ברא אומרים נודה לשמך. וא''צ להכין כוס השני אלא בעת שאומר הברכות פרישה. כתב ב''ח כשאנשים ונשים בחדר א' אין אומרים השמחה במעונו דאין שמחה כשיצר הרע שולט ב''ש: (יב) כוסות. וכן ראוי לנהוג. ב''ח: (יג) כוסות. כלומר מברכין על כל כוס בפה''ג אבל ברכה אחרונה מברך פעם א' על שני הכוסות אחר כוס אחרון:


י יֵשׁ אוֹמְרִים שֶׁאִם הֶחָתָן יוֹצֵא מֵחֻפָּתוֹ, אֲפִלּוּ כַּלָּתוֹ עִמּוֹ, וְהוֹלְכִים לֶאֱכֹל בְּבַיִת אַחֵר, אֵין אוֹמְרִים שָׁם (יד) בִּרְכַּת חֲתָנִים; וְהָנֵי מִלֵּי כְּשֶׁדַּעְתּוֹ לַחֲזֹר אַחַר כָּךְ לְחֻפָּתוֹ, אֲבָל אִם הוֹלֵךְ לְגַמְרֵי לְבַיִת אַחֵר וְכָל הַחֲבוּרָה עִמּוֹ, וְנַעֲשָׂה אוֹתוֹ בַּיִת עִקָּר, גַּם שָׁם נִקְרָא חֻפָּה וּמְבָרְכִין בִּרְכַּת חֲתָנִים. וְכֵן לִפְעָמִים שֶׁהוֹלְכִין הֶחָתָן וְהַכַּלָּה לְעִיר אַחֶרֶת, צָרִיךְ לְבָרֵךְ שָׁם בִּרְכַּת חֲתָנִים, אִם הוּא (טו) תּוֹךְ שִׁבְעָה וְאֵין דַּעְתּוֹ לַחֲזֹר (בֵּית יוֹסֵף):
 באר היטב  (יד) חתנים. ועכשיו מברכים ז' ברכות אפי' במקום דלא היה החופה ט''ז ומהר''ל מפראג וכ''כ הר''ן ועיין כנה''ג דף צ' ע''ב סכ''ו: (טו) תוך ז'. אפילו אם לא היה מברכים ז' ברכות עדיין אלא מיד אחר החופה הלכו למקום אחר ושהו בדרך עד אחר ז' אין מברבין ב''י. וט''ז חולק ע''ז וכתב אם לא קבע באותו מקום אלא מיד אחר החופה הלכו למקום אחר. נעשה אותו מקום שהלכו לשם מקום החופה ומתחילין ז' ימי משתה מיום שבא לשם ב''ש:


יא בְּנֵי הַחֻפָּה שֶׁנִּתְחַלְּקוּ לַחֲבוּרוֹת, אֲפִלּוּ אִם אָכְלוּ בְּבָתִּים שֶׁאֵינָם פְּתוּחִים לַמָּקוֹם שֶׁהֶחָתָן אוֹכֵל, כֻּלָּם מְבָרְכִין בִּרְכַּת חֲתָנִים; לֹא מִבַּעְיָא אִם הַשַּׁמָּשׁ מְצָרְפָן, אֶלָּא אֲפִלּוּ אֵין הַשַּׁמָּשׁ מְצָרְפָן, כֵּיוָן שֶׁהִתְחִילוּ לֶאֱכֹל אוֹתָם שֶׁבִּשְׁאָר בָּתִּים כְּשֶׁהִתְחִילוּ אוֹתָם שֶׁל בְּנֵי הַחֻפָּה, כֻּלָּם חֲשׁוּבִים כְּאֶחָד לְבָרֵךְ בִּרְכַּת חֲתָנִים, כֵּיוָן שֶׁאוֹכְלִים מִסְעֻדָּה שֶׁהִתְקִינוּ לַחֻפָּה: 

יב הַשַּׁמָּשִׁים הָאוֹכְלִים אַחַר סְעֻדַּת נִשּׂוּאִין, יֵשׁ אוֹמְרִים שֶׁאֵין מְבָרְכִים שֶׁבַע בְּרָכוֹת, וְיֵשׁ אוֹמְרִים שֶׁמְּבָרְכִין, וְלָזֶה הַדַּעַת נוֹטָה: 

יג הַסוֹעֵד בְּבֵית חֲתָנִים, מִשֶּׁיַּתְחִילוּ לְהִתְעַסֵק בְּצָרְכֵי סְעֻדַּת נִשּׂוּאִין וְלַהֲכִינָהּ, עַד שְׁלשִׁים יוֹם אַחַר הַנִּשּׂוּאִין, מְבָרֵךְ: ''נְבָרֵךְ שֶׁהַשִּׂמְחָה בִּמְעוֹנוֹ שֶׁאָכַלְנוּ מִשֶּׁלּוֹ''; אִם הָיוּ עֲשָׂרָה, מְבָרֵךְ: ''נְבָרֵךְ אֱלֹהֵינוּ שֶׁהַשִּׂמְחָה בִּמְעוֹנוֹ'' וְכוּ', וְהֵם עוֹנִים: ''בָּרוּךְ אֱלֹהֵינוּ שֶׁהַשִּׂמְחָה'' וְכוּ'; וְכֵן סְעֻדָּה שֶׁעוֹשִׂים אוֹתָהּ אַחַר הַנִּשּׂוּאִין, מֵחֲמַת הַנִּשּׂוּאִין, עַד שְׁנֵים עָשָׂר חֹדֶשׁ, מְבָרֵךְ: ''שֶׁהַשִּׂמְחָה בִּמְעוֹנוֹ''; וְהָאִדָּנָא עָרְבָה כָּל שִׂמְחָה, וְאֵין אוֹמְרִים: ''שֶׁהַשִּׂמְחָה בִּמְעוֹנוֹ'', אֶלָּא בְּשִׁבְעַת יְמֵי (טז) הַמִּשְׁתֶּה. וּמִכָּל מָקוֹם נִרְאֶה, דְּאַף לְאַלְמוֹן שֶׁנָּשָׂא אַלְמָנָה אוֹמְרִים: שֶׁהַשִּׂמְחָה בִּמְעוֹנוֹ, בַּשְּׁלשָׁה יָמִים שֶׁהוּא שָׂמֵחַ (יז) עִמָּהּ:
 באר היטב  (טז) משתה. ודוק' שסוערים עמו אחרים כמש''ל: (יז) עמה. וה''ה אשר ברא כמש''ל. ודוק' באלמון שנשא אלמנה אבל במחזיר גרושתו אין אומרים השמחה במעונו בה''י וכ''כ מהר''ש ח''א סי' ס''ד. וכתב כנה''ג דהיינו דוק' במחזיר גרושתו מן הנשואין אבל מן האירוסין צריך לברך השמחה במעונו ע''ש:




סימן סג - בעילת מצוה וברכתו
ובו ב' סעיפים 
א מֻתָּר לִבְעֹל בְּתוּלָה בְּשַׁבָּת. הַבּוֹעֵל אֶת הַבְּתוּלָה, כֵּיוָן שֶׁבָּעַל בְּעִילַת מִצְוָה פּוֹרֵשׁ מִיָּד, אֲפִלּוּ הִיא קְטַנָּה שֶׁלֹּא הִגִּיעַ זְמַנָּהּ לִרְאוֹת וְלֹא רָאֲתָה. וּמִיהוּ, אוֹתָהּ בְּעִילָה גּוֹמֵר כְּדַרְכּוֹ בְּאֵבֶר חַי. וַאֲפִלּוּ בָּדְקָה וְלֹא מָצְאָה דָּם, (א) טְמֵאָה, שֶׁמָּא רָאֲתָה טִפַּת דָּם כְּחַרְדָּל וְחִפָּהוּ שִׁכְבַת זֶרַע. וּצְרִיכָה שֶׁתִּפְסוֹק בְּטָהֳרָה וְתִבְדֹּק כָּל שִׁבְעָה. (ב) וְלֹא תַּתְחִיל לִבְדֹּק עַד יוֹם חֲמִישִׁי לְשִׁמּוּשָׁהּ, כִּשְׁאָר אִשָּׁה שֶׁשִּׁמְּשָׁה וְאַחַר כָּךְ רָאֲתָה. וְנוֹהֵג עִמָּהּ כִּשְׁאָר נִדָּה, לְעִנְיַן הַרְחָקָה, אֶלָּא שֶׁנִּדָּה גְּמוּרָה אָסוּר לוֹ לִישֹׁן עַל מִטָּתָהּ אֲפִלּוּ כְּשֶׁאֵינָהּ בַּמִּטָּה, וְהַכַּלָּה מֻתָּר לוֹ לִישֹׁן בְּאוֹתוֹ מִטָּה לְאַחַר שֶׁעָמְדָה מֵאֶצְלוֹ, אֲפִלּוּ בְּסָדִין שֶׁהַדָּם עָלָיו. וְעַיֵּן בְּיוֹרֶה דֵעָה סִימָן קצ''ג:
 באר היטב  (א) טמאה. דוק' שגמר ביאתו אבל אם לא עשה רק הערה ופירש ולא ראתה דם יש מקילין כמ''ש בי''ד סי' קנ''ג: (ב) ולא תתחיל למנות עד יום ה' לשימושה כצ''ל. בי''ד סימן קצ''ו הביא בהג''ה דלא תלינן סתם בג' ימים הראשונים של ז' נקיים ע''ש. נ''ל אפי' בג' ימים הראשונים של ז' נקיים של הכלה מחמירין חומר' זו ב''ש:


ב וְיֵשׁ אוֹמְרִים שֶׁאַחַר שֶׁמָּצָא בְּתוּלִים מְבָרֵךְ: ''בָּרוּךְ אַתָּה ה' אֱלֹהֵינוּ מֶלֶךְ הָעוֹלָם, אֲשֶׁר צָג (ג) אֱגוֹז בְּגַן עֵדֶן'' וְכוּ'. וְיֵשׁ אוֹמְרִים דְּאֵין מְבָרְכִין אוֹתָהּ בְּלֹא (ד) כּוֹס (תא''ו נָתִיב כ''ב ח''ג בְּשֵׁם רַבֵּנוּ נִסִים):
 באר היטב  (ג) אגוז. מהרש''ל כתב דאין מברכים ברכה זו הואיל ולא הוזכרה ברכה זו בש''ס. וב''ש כתב דיש לברך בלא שם ומלכות: (ד) בלא כוס. מ''מ ודרישה וב''ש השיגו ע''ז ע''ש. סעודה שעושין לאחר שבעל בעילת מצוה נוהגין לאכול דגים באותו סעודה רוקח סי' שנ''ד:




סימן סד - זמן נשואי בתולה וברכתה, ואלמנה, ואם אינו רוצה לעשות סעדה
ובו ו' סעיפים 
א הַנּוֹשֵׂא בְּתוּלָה צָרִיךְ לִשְׂמֹחַ עִמָּהּ (א) שִׁבְעָה יָמִים, שֶׁלֹּא יַעֲשֶׂה מְלָאכָה, וְלֹא יִשָּׂא וְיִתֵּן בַּשּׁוּק, אֶלָּא אוֹכֵל וְשׁוֹתֶה וְשָׂמֵחַ עִמָּהּ, בֵּין אִם הוּא בָּחוּר בֵּין אִם הוּא אַלְמוֹן. וְחָתָן אָסוּר בַּעֲשִׂיַּת (ב) מְלָאכָה, וְאָסוּר לָצֵאת יְחִידִי (ג) בַּשּׁוּק (רַ''ן פֶּרֶק קַמָּא דִּכְתֻבּוֹת וּבְפִרְקֵי ר' אֱלִעֶזֶר):
 באר היטב  (א) ז' ימים. בסימן ס''ב נתבאר דלענין ז' ברכות בין בחור שנשא אלמנה. או אלמון שנשא בתולה מברכין ז''ב כל שבעה כשיש פ''ח. וכאן נתבאר דלענין שמחה שלא יעשה מלאכה צריך להיות דוק' בתולה. ול''ש הוא בחור או אלמון. אבל אם היא בעולה נתבאר בסעיף ב' ועיין אחרונים: (ב) מלאכה. הרב רמ''א חידש בזה דלא מהני מחילה שלה ח''מ: (ג) בשוק. מזה נשתרבב המנהג שאינו יוצא החתן לבהכ''נ כל שבעה ימים כי אין בנמצ' שילווהו אותו מביתו לבה''כ ומבה''כ לביתו פרישה:


ב הַנּוֹשֵׂא אֶת (ד) הַבְּעוּלָה צָרִיךְ לִשְׂמוֹחַ עִמָּהּ שְׁלשֶׁת יָמִים, בֵּין בָּחוּר בֵּין אַלְמוֹן. וְיֵשׁ אוֹמְרִים דְּבָחוּר שֶׁנָּשָׂא בְּעוּלָה צָרִיךְ לִשְׂמֹח עִמָּהּ (ה) שִׁבְעָה יָמִים. וְהָאִשָּׁה יְכוֹלָה לִמְחֹל עַל שִׂמְחָתָהּ (ר' יְרוּחָם נָתִיב כ''ב):
 באר היטב  (ד) הבעולה. ב''ח מדייק אם היא אלמנה ואינה בעולה צריך לשמח עמה ז' ימים: (ה) ז' ימים. דאינו בדין שיהא משכים למלאכתו ומברכים לו ברכת חתנים כמ''ש סי' ס''ב דמברכין כל ז' ימי משתה בבחור שנש' אלמנה. דקדקתי לפ''ז מאי הקשה הגמר' בכתובות דף ה' ע''א מאי איכ' בין ברכה לשקדו וכו'. לימא האיכ' בינייהו הא אם בחור נשא אלמנה דשקדו ליכא וברכה איכ' ע''ש ודו''ק. ועיין במגי''ד פרק יו''ד מה''א דין י''ב י''ג. ומש''ש ויש מי שכתב דהנהו לישנ' פליג' אהדדי ונקטינן כלישנ' בתר' ע''ש. אע''ג דלפי גי' ספרינו הוא לישנ' בתרא בחור שלשה לשמחה ע''ש. נ''ל דהה''מ מצא הגירסות הפוכות וכ''כ הרא''ה וכן הב''י ס''ס ס''ב ע''ש:


ג (ו) יֵשׁ אוֹמְרִים שֶׁאֵין נוֹשְׂאִין נָשִׁים לֹא בְּעֶרֶב שַׁבָּת וְלֹא בְּאֶחָד בַּשַּׁבָּת, גְּזֵרָה שֶׁמָּא יָבוֹא לִידֵי חִלּוּל שַׁבָּת בְּתִקּוּן הַסְעֻדָּה. (ז) וְיֵשׁ מַתִּירִין. וְכֵן פָּשַׁט הַמִּנְהָג לִשָּׂא נָשִׁים בְּעֶרֶב שַׁבָּת, וְהוּא שֶׁיִּטְרַח בִּסְעֻדַּת הַנִּשּׂוּאִין שְׁלשָׁה יָמִים קֹדֶם הַנִּשּׂוּאִין. וּמָקוֹם שֶׁאֵין בֵּית דִּין יוֹשְׁבִים בּוֹ אֶלָּא בְּשֵׁנִי וּבַחֲמִישִׁי בִּלְבַד, בְּתוּלָה נִשֵּׂאת בְּיוֹם רְבִיעִי, שֶׁאִם הָיְתָה לוֹ טַעֲנַת בְּתוּלִים יַשְׁכִּים לְבֵית דִּין. וּמִנְהַג חֲכָמִים שֶׁהַנּוֹשֵׂא אֶת הַבְּעוּלָה יִשָּׂאֶנָּה בַּחֲמִישִׁי, כְּדֵי שֶׁיִּהְיֶה שָׂמֵחַ עִמָּהּ שְׁלשָׁה יָמִים: חֲמִישִׁי בַּשַּׁבָּת וְעֶרֶב שַׁבָּת וְשַׁבָּת, וְיוֹצֵא לִמְלַאכְתּוֹ יוֹם רִאשׁוֹן. וְנָהֲגוּ שֶׁלֹּא לִשָּׂא נָשִׁים אֶלָּא בִּתְחִלַּת הַחֹדֶשׁ, בְּעוֹד שֶׁהַלְּבָנָה בְּמִלּוּאָהּ (הָרַ''ן סוֹף פֶּרֶק אַרְבַּע מִיתוֹת), וְעַיֵּן בְּיוֹרֶה דֵעָה סִימָן קע''ט:
 באר היטב  (ו) שיטרח כו'. ואם הכלה וקרוביה מוחלין על טורח זה אין להקפיד וכן המנהג עתה שלא להקפיד בטורח ג' ימים דוק' ח''מ: (ז) כבודה. מיהו הכל לפי תואר הענין שאם הם יפזרו יותר מדאי ודאי אין לכוף. ואלמון דנשא בתול' וקרובי הכלה רוצים להוליך הכלה מבית אביה לבית בעלה בתוף ובכנור כמשפט הבנות הבתולות והבעל מוחה שאינו רוצה להרבות בשמחה מפני שהוא אלמון אין הבעל יוכל לעכב דעולה עמו ואינה יורדת עיין כנה''ג:


ד אִם הֶחָתָן אֵינוֹ רוֹצֶה לַעֲשׂוֹת סְעֻדָּה, וּקְרוֹבֵי הַכַּלָּה רוֹצִים שֶׁיַּעֲשֶׂה סְעֻדָּה, כּוֹפִין אוֹתוֹ שֶׁיַּעֲשֶׂה סְעֻדָּה לְפִי כְּבוֹדוֹ וּלְפִי כְּבוֹדָהּ: 

ה אֵין כּוֹנְסִין בְּתוּלָה (ח) לָחֻפָּה, בְּשַׁבָּת, לְפִי שֶׁעַל יְדֵי הַחֻפָּה זוֹכֶה בִּמְצִיאָתָהּ וּבְמַעֲשֵׂה יָדֶיהָ, וַהֲוָה לֵהּ כְּקוֹנֶה קִנְיָן בְּשַׁבָּת. וְאַלְמָנָה, אֵין חֻפָּה קוֹנָה בָּהּ, אֶלָּא עַל יְדֵי יִחוּד שֶׁל (ט) בִּיאָה זוֹכֶה בִּמְצִיאָתָהּ וּבְמַעֲשֵׂה יָדֶיהָ, לְפִיכָךְ צָרִיךְ לְהִתְיַחֵד עִמָּהּ קֹדֶם (י) שַׁבָּת, כְּדֵי שֶׁלֹּא יְהֵא כְּקוֹנֶה קִנְיָן בְּשַׁבָּת. וְעַיֵּן בְּא''ח סִימָן של''ט:
 באר היטב  (ח) לחופה. ואם היה לה חופה מבע''י והיתה נדה לדידן דעושין חופת נדה מהני חופה ומותרת לטבול בשבת עב''ש: (ט) ביאה. ר''ל יחוד הראוי לביאה אף שלא בא עליה. וב''ח כתב דצריך להיות ביאה ממש ולא מהני יחוד ועיין ב''ש ויחוד שאמרנו היינו אחר הקדושין אבל קודם הקדושין לא מהני. וכל זה איירי אם היא טהורה אבל אם היא טמאה מותר לכונסה בע''ש דהא הוא אין בא עליה בשבת ואינו קונה אותה בשבת ט''ז: (י) שבת. ובין השמשות מותר דעל שבות לא גזרו בין השמשות במקום מצוה. ט''ז:


ו אֵין נוֹשְׂאִין נָשִׁים בְּחֹל הַמּוֹעֵד, (יא) לֹא בְּתוּלוֹת וְלֹא אַלְמָנוֹת, וְלֹא מְיַיבְּמִים; אֲבָל מַחֲזִיר גְּרוּשָׁתוֹ מִן הַנִּשּׂוּאִין, אֲבָל לֹא מִן הָאֵרוּסִין:
 באר היטב  (יא) בח''ה. עיין בא''ח סימן תקמ''ו דשם מבואר דמותר לישא בערב הרגל. וכתב מהרי''ט בחדושיו דדוק' בשחרית אבל לא סמוך לחשכה עיין שם דף נ''ב ע''ב:




סימן סה - מצוה לשמח חתן וכלה, ודין מת וכלה
ובו ד' סעיפים 
א מִצְוָה לְשַׂמֵּחַ חָתָן וְכַלָּה וּלְרַקֵּד בְּפָנֶיהָ, וְלוֹמַר שֶׁהִיא (א) נָאָה וַחֲסוּדָה (פֵּרוּשׁ, מִן ''וַתִּשָּׂא חֵן וָחֶסֶד לְפָנָיו'' (אֶסְתֵּר ב, יז)) אֲפִלּוּ אֵינָהּ נָאָה. הגה: וּמָצִינוּ שֶׁרַבִּי יְהוּדָה בַּר אִלְעַי הָיָה מְרַקֵּד לִפְנֵי הַכַּלָּה. וּמְבַטְּלִין תַּלְמוּד תּוֹרָה לְהַכְנָסַת כַּלָּה (ב) לַחֻפָּה, (דִּבְרֵי הָרַב) (פֶּרֶק קַמָּא דִּמְגִלָּה וּפֶרֶק הָאִשָּׁה שֶׁנִּתְאַרְמְלָה):
 באר היטב  (א) נאה. אע''ג דכתיב מדבר שקר תרחק יש לתרץ דבריו שהיא נאה במעשיה פרישה: (ב) לחופה. אפילו מי שתורתו אמנותו מחוייב לבטל. ודוק' כשרואה שנכנסין לחופה אבל אם יודע שיש חופה בעיר ואינו רואה א''צ לבטל מלימודו ולילך שם ח''מ. ועיין ב''ש שכתב בבריית' לא משמע כן דהא תני' מבטלין ת''ת להוצאות המת ולהכנסת כלה. ובהוצאות המת אפילו אינו רואה חייב לבטל כן ה''נ בהכנסת הכלה עכ''ל ועיין בהרא''ש פ''ב דכתובות ודו''ק. כבוד לחתן וכלה עדיף מכבוד הרגל ונ''מ שאם יש לו איזה מלבוש חדש ללבוש בחופה ופגע בו הרגל קודם החופה לא ילבישנו ברגל אלא יניחנו עד יום החופה דרשות מהרי''ל:


ב אָסוּר לְהִסְתַּכֵּל בַּכַּלָּה, אֲבָל מֻתָּר לְהִסְתַּכֵּל בַּתַּכְשִׁיטִין שֶׁעָלֶיהָ אוֹ בִּפְרִיעַת רֹאשָׁהּ (טוּר): 

ג צָרִיךְ לָתֵת אֵפֶר בְּרֹאשׁ הֶחָתָן, בִּמְקוֹם הַנָּחַת תְּפִלִּין, זֵכֶר לַאֲבֵלוּת יְרוּשָׁלַיִם, דִּכְתִיב: ''לָשׂוּם לַאֲבֵלֵי צִיּוֹן פְּאֵר תַּחַת אֵפֶר''. (יְשַׁעְיָה סא, ג). הגה: וְיֵשׁ מְקוֹמוֹת שֶׁנָּהֲגוּ לְשַׁבֵּר כּוֹס אַחַר שֶׁבַע בְּרָכוֹת, וְזֶהוּ מִנְהָג נוֹהֵג בִּמְדִינוֹת אֵלּוּ שֶׁהֶחָתָן שׁוֹבֵר (ג) הַכְּלִי שֶׁמְּבָרְכִין עָלָיו בִּרְכַּת אֵרוּסִין (כָּל בּוֹ), וְכָל מָקוֹם לְפִי מִנְהָגוֹ. עוֹד נוֹהֲגִים לְהִתְעַנּוֹת, וְעַיֵּן לְעֵיל סִימָן ס''א. וְדִין זְרִיקַת אֳכָלִין לִפְנֵי חָתָן וְכַלָּה, עַיֵּן בְּאֹרַח חַיִּים סִימָן קע''א:
 באר היטב  (ג) הכלי וכו'. עיין כנה''ג הטעם:


ד מֵת וְכַלָּה שֶׁפָּגְעוּ זֶה בָּזֶה, מַעֲבִירִין אֶת הַמֵּת מִלִּפְנֵי הַכַּלָּה, לִתֵּן לָהּ אֶת הַדֶּרֶךְ: 



הלכות כתובות



סימן סו - כמה דיני כתבה
ובו י''ג סעיפים 
א אָסוּר לְהִתְיַחֵד עִם (א) הַכַּלָּה קֹדֶם שֶׁיִּכְתֹּב לָהּ כְּתֻבָּה; וְיֵשׁ מְקִלִּין וּמַתִּירִין (ב) לְהִתְיַחֵד בְּלֹא כְּתֻבָּה, וּבִלְבַד שֶׁלֹּא יִבְעֹל (הָרַ''ן רֵישׁ כְּתֻבּוֹת); וְהַבַּעַל נוֹתֵן שְׂכַר (ג) הַסוֹפֵר. וַאֲפִלּוּ אִם יִרְצֶה לְיַחֵד לָהּ כְּתֻבָּתָהּ בְּמָעוֹת, אוֹ בִּשְׁאָר מִטַּלְטְלִין, אֵין (ד) שׁוֹמְעִין לוֹ, אֶלָּא צָרִיךְ שֶׁיִּכְתֹּב לָהּ שְׁטָר עַל עַצְמוֹ בִּדְמֵי הַכְּתֻבָּה וְיִהְיוּ כָּל נְכָסָיו מְשֻׁעְבָּדִים לָהּ, אוֹ שֶׁיָּעִידוּ עָלָיו עֵדִים וְיִקְנוּ מִיָּדוֹ שֶּׁהוּא חַיָּב לָהּ, מָנֶה אוֹ מָאתַיִם. הגה: וְיֵשׁ אוֹמְרִים דְּאֵין לִסְמֹךְ אָעֵדִים רַק בִּשְׁעַת (ה) הַדְּחָק, וּמִיָּד שֶׁיֵּשׁ לוֹ פְּנַאי לִכְתֹּב, צָרִיךְ לִכְתֹּב, כָּל שֶׁכֵּן שֶׁאֵין לִסְמֹךְ עֲלָיְהוּ לְכַתְּחִלָּה (כֵּן מַשְׁמַע מִלְּשׁוֹן הַטּוּר, וְכֵן כָּתְבוּ מַהֲרִי''ק שֹׁרֶשׁ ס''ד וּמָרְדְּכַי רֵישׁ כְּתֻבּוֹת), וְכֵן רָאוּי לְהוֹרוֹת. הֶעֱמִיד לָהּ עָרֵב (ו) קַבְּלָן בְּעַד כְּתֻבָּתָה, וְהִתְנָה שֶׁהוּא יְהֵא פָּטוּר מִמֶּנָּה, אָסוּר, עַד שֶׁיְּהֵא שִׁעְבּוּדָהּ עָלָיו, שֶׁלֹּא תְּהֵא קַלָּה בְּעֵינָיו לְהוֹצִיאָהּ (בֵּית יוֹסֵף בְּשֵׁם הָרַשְׁבָּ''א בִּתְשׁוּבָה ח''ב סי' נ''ח). וְעַיֵּן בְּחשֶׁן הַמִּשְׁפָּט סִימָן ס' אִם יוּכַל לְשַׁעְבֵּד עַצְמוֹ בִּכְתֻבָּתָהּ בִּנְכָסִים שֶׁלֹּא בָּאוּ לָעוֹלָם. וְאֵין לָעֵדִים לַחְתֹּם הַכְּתֻבָּה אֶלָּא לְאַחַר שֶׁקִּבֵּל הֶחָתָן קִנְיָן (ז) לִפְנֵיהֶם (דִּבְרֵי הָרַב). וְיֵשׁ מְקוֹמוֹת שֶׁמְּקִלִּין בָּזֶה (מָרְדְּכַי פ''ב דְּגִטִּין); וְכֵן שֶׁיֵּשׁ עֵדִים חוֹתְמִים עַל הַכְּתֻבּוֹת שֶׁקָּרְאוּ תַּחַת הַחֻפָּה, אַף עַל פִּי שֶׁהֵם לֹא שָׁמְעוּ הַקְּרִיאָה; אַף עַל פִּי דְּלָא שַׁפִּיר עָבְדֵי, אֵין לְשַׁנּוֹת מִנְהָגָן, שֶׁלֹּא לְהוֹצִיא לַעַז עַל כְּתֻבּוֹת הָרִאשׁוֹנוֹת (אוֹר זָרוּעַ):
 באר היטב  (א) הכלה וכו'. וברמב''ם משמע דליכ' איסור ועיין ב''ח וכנה''ג: (ב) להתייחד. הטעם שהיא לא תשמע לו מפני שהיא יודעת שתהיה קלה בעיניו להוציאה הר''ן. וכתב הח''מ ע''כ טוב להודיע לה את זאת אם מתייחד עמה בלא כתובה. כתב כנה''ג דף צ''ב ע''א ראיתי מנהג רע ומר דלאחר שידוכין מתייחדין החתן והכלה בחדר וסוגרין החדר ואיכ' איסור' מכמה פנים חדא מפני היחוד דהוי כמייחד עם אשה בעלמ' כיון שאין כאן קידושין. ועוד שנכשלים באיסור נדה וברוב הפעמים תצא הכלה לחופתה וכריסה בין שיניה אלהים הוא יודע שטרחתי הרבה לבטל המנהג הזה ועלה בידי ועשיתי הסכמות וחרמות ונדויים ע''ז עכ''ל: (ג) הסופר. אפי' הוא ת''ח ש''ס. ואם הכתובה ביד הסופר בשביל שכרו מותר להתייחד הר''א ששון סי' קי''ט. וכנה''ג הביא תשובת ב''י להר''א קאפסלי שכתב החזנים שנוהגים לעכב בידם שטר כתובה עד שיפרעו להם החתנים לא יפה הם עושים שלפעמים נרפים הם לפרוע החוב ובפרט העניים ואביונים ומניחים אותה עולמית ושוהים עם נשותיהן בלא כתובה ע''ש דף צ''ב ע''א ועיין ד''מ: (ד) שומעין לו. אבל אם מייחד לה קרקע מותר הר''ם איסרלש סי' כ''ג: (ה) הדחק. והב''ח כתב אפילו בשעת הדחק אין לסמוך על עידי קנין אלא בהתפסת מטלטלין. וכן כשנמצ' הכתובה פסולה בעינן התפסת מטלטלין. והח''מ כתב כשאין להחתן מטלטלין להתפיס לפי שעה יוכל לסמוך על עידי קנין בפרט בזמן הזה שאין מגרשין בע''כ א''כ ליכ' טעמ' שתהיה קלה בעיניו להוציאה: (ו) קבלן וכו'. אפילו אם יש לערב פיצוי מהבעל ואז אין בעיניו קלה להוציאה אפ''ה אסור ח''מ: (ז) לפניהם. עיין תוס' גיטין דף י''ח ע''א בד''ה אף כתובה כו'. ועיין רדב''ז ח''א סי' קע''ד:


ב אִם אֵינוֹ יָכוֹל לִכְתֹּב לָהּ כְּתֻבָּה, כְּגוֹן בְּשַׁבָּת, אוֹ שֶׁשָּׁכַח לְכָתְבָהּ, יָכוֹל לִתֵּן לָהּ מִטַּלְטְלִין כְּנֶגֶד כְּתֻבָּתָהּ, וִיקַבֵּל עָלָיו אַחֲרָיוּת אִם יֹאבְדוּ אוֹ יוּזְלוּ, וְאָז מֻתָּר לִבְעֹל עַד שֶׁיִּהְיֶה לוֹ פְּנַאי לִכְתֹּב, וְאָז כּוֹתֵב לָהּ מִיָּד (טוּר): 

ג אִם כָּתַב לָהּ כְּתֻבָּה, וְנֶאֶבְדָה, אוֹ שֶׁמָּחֲלָה לוֹ, וְדַוְקָא שֶׁכָּתְבָה לוֹ: הִתְקַבַּלְתִי (ח) כְּתֻבָּתִי, צָרִיךְ לִכְתֹּב אַחֶרֶת בְּעִקַּר (ט) הַכְּתֻבָּה, שֶׁאָסוּר לְאָדָם לִשְׁהוֹת עִם אִשְׁתּוֹ שָׁעָה אַחַת בְּלֹא כְּתֻבָּה. הגה: עִיר שֶׁכְּבָשׁוּהָ כַּרְכּוֹם, אוֹ שֶׁגָּלוּ מִן הָעִיר, וְאִבְּדוּ הַנָּשִׁים הַכְּתֻבּוֹת שֶׁלָּהֶם, צְרִיכִים לְחַדֵּשׁ נְשׁוֹתֵיהֶם כְּתֻבּוֹתֵיהֶם, אַף עַל פִּי שֶׁיֵּשׁ לוֹמַר שֶׁמָּא יִמְצְאוּ אַחַר כָּךְ כְּתֻבּוֹתֵיהֶם אוֹ יַחַזְרוּ לָהֶם, מִכָּל מָקוֹם מֵאַחַר שֶׁהַכְּתֻבּוֹת בְּחֶזְקַת אֲבוּדוֹת צְרִיכִין כְּתֻבּוֹת אֲחֵרוֹת; וְאִם אֵינוֹ יָדוּעַ סַךְ הַכְּתֻבּוֹת, אִם יִשָּׁאֲרוּ קְצָתָן, אָזְלִינָן בָּתְרַיְהוּ; וְאִם לָאו, דָּנִין עַל פִּי זִקְנֵי הָעִיר וּלְפִי הַמִּנְהָג, הֶעָשִׁיר לְפִי עָשְׁרוֹ וְהֶעָנִי לְפִי עָנְיוֹ (בֵּית יוֹסֵף בְּשֵׁם תְּשׁוּבַת הַגְּאוֹנִים). וּכְשֶׁנֶּאֶבְדָה הַכְּתֻבָּה וּבָא לִכְתֹּב לָהּ כְּתֻבָּה אַחֶרֶת, צָרִיךְ לִכְתֹּב לָהּ כְּתֻבָּה גְּדוֹלָה כָּרִאשׁוֹנָה (מַהֲרִי''ק שֹׁרֶשׁ קט''ז). וְעַיֵּן לְקַמָּן סִימָן (י) קע''ז, דִּבְמָקוֹם שֶׁאֵין מְגָרְשִׁין רַק מֵרְצוֹן הָאִשָּׁה, אֵין צָרִיךְ לִכְתֹּב כְּתֻבָּה; אִם כֵּן בַּזְּמַן הַזֶה בִּמְדִינוֹת אֵלּוּ, שֶׁאֵין מְגָרְשִׁין בְּעַל כָּרְחָהּ שֶׁל אִשָּׁה מִשּׁוּם חֵרֶם רַבֵּנוּ גֵּרְשֹׁם, וּכְמוֹ שֶׁיִּתְבָּאֵר לְקַמָּן סִימָן קי''ט, הָיָה אֶפְשָׁר לְהָקֵל בִּכְתִיבַת הַכְּתֻבָּה, אֲבָל אֵין הַמִּנְהָג כֵּן וְאֵין לְשַׁנּוֹת (כָּל זֶה דַּעַת עַצְמוֹ):
 באר היטב  (ח) כתובתי. אבל כשמוחלת בעל פה לא הוי מחילה וא''צ לכתוב לה כתובה אחרת. וקשה דלקמן סימן ק''ה ס''ה איתא המוחלת כתובתה אין צריך קנין והוא שיהיה דברים שהדעת סומכות משמע אפילו בע''פ מהני המחילה עיין ב''ש ח''מ: (ט) הכתובה. קאי על מוחלת דמה שמחלה יותר על כתובתה דאוריית' מחילתה קיימת אבל כדי כתובתה דאוריית' צריך לכתוב אחרת אם אין מגרשה מיד אבל בנאבדה כתובתה ודאי צריך לכתוב לה כתובה גדולה כמקדם. ואם מגרשה צריך ג''כ לשלם לה כל מה שכתב לה בתחלה: (י) קע''ז. שם איירי במאנס את הבתולה דכתיב לא יוכל לשלחה כל ימיו. א''צ לכתוב לה כתובה. ומדמה הרב רמ''א דה''ה לפי חר''ג א''י לגרשה בעל כרחה א''צ לכתוב לה כתובה ויש לומר איסור דאוריית' שאני ח''מ ב''ש:


ד בְּנֶאֶבְדָה, אִי יָדְעֵי סָהֲדֵי זִמְנָא קַמָּא, כָּתְבֵי הַהוּא זִמְנָא; וְאִי לָא יָדְעֵי, כָּתְבֵי מֵהַשְׁתָּא; וּבְמוֹחֶלֶת, אֵין כּוֹתְבִין אֶלָּא מִזְּמַן שֶׁל עַכְשָׁו: 

ה אִם מָכְרָה כְּתֻבָּתָהּ לְבַעֲלָהּ, צָרִיךְ לִכְתֹּב לָהּ כְּתֻבָּה אַחֶרֶת; אֲבָל אִם מָכְרָה כְּתֻבָּתָהּ לְאַחֵר, אֵין צָרִיךְ לִכְתֹּב לָהּ כְּתֻבָּה אַחֶרֶת: 

ו כַּמָּה שִׁעוּר הַכְּתֻבָּה, לִבְתוּלָה מָאתַיִם, וּלְאַלְמָנָה (יא) מָנֶה, וְשֶׁל זוֹ וָזוֹ כֶּסֶף מְדִינָה; נִמְצָא, כְּתֻבַּת בְּתוּלָה הֵם שְׁלשִׁים וְשִׁבְעָה דֶּרְהַם וָחֵצִי כֶּסֶף צָרוּף, וּכְתֻבַּת אַלְמָנָה מַחֲצִיתָם, שֶׁהֵם שְׁמוֹנָה עָשָׂר דֶּרְהַם וּשְׁלשָׁה רְבִיעִים כֶּסֶף צָרוּף. הגה: עַיֵּן בְּיוֹרֶה דֵעָה סִימָן רצ''ד וְסִימָן ש''ה עֵרֶךְ הַמַּטְבֵּעַ שֶׁנִּקְרֵאת דֶּרְהַם. וְכָל זֶה לְדַעַת קְצָת הַפּוֹסְקִים, שֶׁסְּבִירָא לְהוּ שֶׁכְּתֻבַּת בְּתוּלָה אֵינָהּ רַק זוּזֵי דְּרַבָּנָן (הָרִי''ף וְהָרַמְבַּ''ם וְהָרַ''ן וְהָר''ם), שֶׁמָּאתַיִם שֶׁל בְּתוּלָה עוֹלִין שִׁשָּׁה סְלָעִים וּרְבִיעַ. וְיֵשׁ מִי שֶׁמְּשַׁעֵר כְּתֻבַּת בְּתוּלָה עֲשָׂרָה זְהוּבִים וְאַלְמָנָה חֲמִשָּׁה זְהוּבִים (מַהֲרִי''ל בְּשֵׁם אֲגֻדָּה). אֲבָל לְדַעַת יֵשׁ פּוֹסְקִים, מָאתַיִם שֶׁל בְּתוּלָה וּמָנֶה שֶׁל אַלְמָנָה מְשַׁעֲרִים בְּזוּזֵי דְּאוֹרָיְתָא, וְהוּא שְׁמוֹנֶה פְּעָמִים (יב) יוֹתֵר, וְכָתְבוּ דְּלָכֵן נָהֲגוּ לִכְתֹּב בַּכְּתֻבָּה ''דְּחֲזוּ לִיכִי מִדְּאוֹרָיְתָא'' (רַבֵּנוּ תָּם). וְיֵשׁ אוֹמְרִים דְּכוֹתְבִין ''דְּחֲזוּ לְכִי'' סְתָמָא (הַגָּהוֹת מַיְמוֹנִי פֶּרֶק י' דְּאִישׁוּת). וְהַמִּנְהָג לִכְתֹּב לִבְתוּלָה: ''דַּחֲזִי לִיכִי מִדְּאוֹרָיְתָא'', אֲבָל לֹא לְאַלְמָנָה. וְכָל זֶה בְּמָקוֹם שֶׁאֵין מִנְהָג, אֲבָל בְּמָקוֹם שֶׁיֵּשׁ מִנְהָג, מַה שֶּׁגּוֹבִין, הוֹלְכִין אַחַר הַמִּנְהָג, וּכְמוֹ שֶׁיִּתְבָּאֵר לְקַמָּן:
 באר היטב  (יא) מנה. מי שאנס בתולה ונשאת לו אין לה כתובה ממנו אלא מנה הר''ם מינץ ועיין סימן קע''ז: (יב) יותר. ועיין זה בח''מ וב''ש:


ז אִם יִרְצֶה לְהוֹסִיף עַל זֶה, מוֹסִיף; וְזֶה הַתּוֹסָפוֹת שֶׁמּוֹסִיף, יֵשׁ דְּבָרִים שֶׁדִּינוֹ בָּהֶם כְּעִקַּר הַכְּתֻבָּה, וְיֵשׁ דְּבָרִים שֶׁהוּא חָלוּק בָּהֶם מֵעִקַּר הַכְּתֻבָּה, כְּדִלְקַמָּן. הגה: וְאֵין צָרִיךְ לְפָרֵשׁ עִקַּר הַכְּתֻבָּה בִּפְנֵי עַצְמָהּ וְהַתּוֹסֶפֶת בִּפְנֵי עַצְמוֹ, אֶלָּא כּוֹלֵל הַכֹּל בְּיַחַד, אִם יִרְצֶה (הָרַ''ן רֵישׁ אַף עַל פִּי וְהַמַּגִּיד מִשְׁנֶה פֶּרֶק י' וְרִיבָ''שׁ סִימָן ס''ה); וְיֵשׁ חוֹלְקִים, וּסְבִירָא לְהוּ דְּצָרִיךְ לִכְתֹּב הַכְּתֻבָּה כְּמִנְהַג הַמְּדִינָה בִּפְנֵי עַצְמָהּ, וְהַתּוֹסֶפֶת בִּפְנֵי עַצְמוֹ, וְכֵן נוֹהֲגִין. וְאִם יֵשׁ מִשְׁפָּחָה שֶׁכֻּלָּן נוֹהֲגִים בְּתוֹסֶפֶת, אֵין צָרִיךְ לִכְתֹּב כָּל אֶחָד בִּפְנֵי עַצְמוֹ (מָרְדְּכַי פֶּרֶק קַמָּא דִּכְתֻבּוֹת). כְּתֻבָּה שֶׁכָּתַב בָּהּ: ''וְדֵין נְדוּנְיָא דְּהַנְעַלַת לֵהּ מֵאָה דִּינָרִין וְהוֹסִיף לָהּ מִן דִּילֵהּ כָּךְ וְכָךְ'', אֵין עִקַּר כְּתֻבָּה בִּכְלָל, וְצָרִיךְ לְשַׁלֵּם לָהּ בִּפְנֵי עַצְמוֹ, עַד שֶׁיְהֵא כָּתוּב: ''וְיָהִיבְנָא לֵיכִי מֹהַר בְּתוּלַיְכִי כֶּסֶף זוּזֵי אֶלֶף'', דְּאָז הָעִקַּר כְּתֻבָּה בִּכְלָל (רִיבָ''שׁ סִימָן ס''ה): 

ח יֵשׁ מִי שֶׁאוֹמֵר, שֶׁאֵין צָרִיךְ קִנְיָן בִּשְׁעַת הַנִּשּׂוּאִין כַּמָּה שֶׁנּוֹתֵן לָהּ. וְיֵשׁ חוֹלְקִים: 

ט כָּל הַפּוֹחֵת מִשִּׁעוּר הַכְּתֻבָּה, בְּעִילָתוֹ בְּעִילַת זְנוּת; לֹא מִבַּעְיָא אִם כָּתְבָה לוֹ אַחַר כָּךְ: הִתְקַבַּלְתִי מִמְּךָ הַכְּתֻבָּה, אוֹ מִקְצָתָהּ, דְּאָז אֵין לָהּ לְדַעַת קְצָת פּוֹסְקִים, אֶלָּא אֲפִלּוּ הִתְנָה בִּשְׁעַת קִדּוּשִׁין שֶׁלֹּא יְהֵא לָהּ כְּתֻבָּה, אוֹ שֶׁפִּיחֵת לָה מִשִּׁעוּרָהּ, אַף עַל פִּי שֶׁתְּנָאוֹ בָּטֵל וְיֵשׁ לָהּ כְּתֻבָּה מֻשְׁלָם, אֲפִלּוּ הָכִי בְּעִילָתוֹ בְּעִילַת זְנוּת, כֵּיוָן שֶׁהִיא סְבוּרָה שֶׁאֵין לָהּ לֹא סָמְכָה דַּעְתָּהּ: 

י אִם יֵשׁ מִשְׁפָּחוֹת שֶׁנּוֹהֲגִים לִכְתֹּב בִּכְתֻבָּתָן יוֹתֵר מִשִּׁעוּר חֲכָמִים, אֵין לִמְחוֹת בְּיָדָם; וְלֹא עוֹד, אֶלָּא אֲפִלּוּ אֶחָד מִבְּנֵי הַמִּשְׁפָּחָה הַהִיא שֶׁלֹּא כָּתַב כְּתֻבָּה לְאִשְׁתּוֹ, מַגְבִּינָן לָהּ בִּתְנַאי בֵּית דִּין לְפִי מַה שֶּׁרְגִילִין לִכְתֹּב. לְפִיכָךְ, אִשָּׁה שֶׁאִבְּדָה כְּתֻבָּתָהּ, יְדַקְדְּקוּ בִּכְתֻבּוֹת קְרוֹבוֹתֶיהָ, כְּפִי מַה שֶּׁנָּהֲגוּ לִכְתֹּב בְּנֵי הַמִּשְׁפָּחָה כּוֹתְבִין לָהּ. וַאֲפִלּוּ כָּתַב לָהּ: ''דְּחֲזוּ לִיכִי'', אֲפִלּוּ הָכִי גָּבְיָא כְּמִנְהַג מִשְׁפַּחְתָּהּ (בֵּית יוֹסֵף בְּשֵׁם הָרַ''ן שֶׁכֵּן כָּתַב בְּשֵׁם הַתּוֹסָפוֹת). וְאִם כְּתֻבּוֹת נְשֵׁי מִשְׁפַּחְתּוֹ יְתֵרוֹת מִכְּתֻבּוֹת נְשֵׁי מִשְׁפַּחְתָּהּ, עוֹלָה עִמּוֹ וְאֵינָה יוֹרֶדֶת: 

יא הַנּוֹשֵׂא אִשָּׁה סְתָם, כּוֹתֵב לְפִי הַמִּנְהָג. וְכֵן הִיא שֶׁפָּסְקָה לְהַכְנִיס, נוֹתֶנֶת כְּפִי מִנְהַג הַמְּדִינָה. הגה: וּמַה שֶּׁהָאִשָּׁה מַכְנֶסֶת לְבַעֲלָהּ, הֵן מָעוֹת הֵן בְּגָדִים, וּמְקַבְּלָן עָלָיו וְהֵן בְּאַחֲרָיוּתוֹ, נִקְרָא (יג) ''נְדוּנְיָא'' בְּכָל מָקוֹם, וְאֵינָהּ נִגְבֵּית אֶלָּא עִם הַכְּתֻבָּה; אֲבָל לִשְׁאָר דְּבָרִים אֵין דִּינוֹ כִּכְתֻבָּה, וּכְמוֹ שֶׁיִּתְבָּאֵר לְקַמָּן. וְיֵשׁ מְקוֹמוֹת שֶׁהֶחָתָן מוֹסִיף לָהּ בִּנְדוּנְיָתָא, וְכוֹתֵב (יד) יוֹתֵר מִמַּה שֶּׁקִּבֵּל, וְהוֹלְכִין בָּזֶה אַחַר הַמִּנְהָג (כָּל הַנַּ''ל בַּטּוּר). (טו) וּמִן הַסְּתָם אַחֲרָיוּת הַנְּדוּנְיָא עָלָיו כְּנִכְסֵי צֹאן בַּרְזֶל, אֲבָל אִם יִרְצֶה לְהַנִּיחַ לָהּ בִּרְשׁוּתָהּ וְשֶׁלֹּא לְקַבֵּל אַחֲרָיוּת עֲלֵיהֶם, הָרְשׁוּת בְּיָדוֹ. וְעַיֵּן לְקַמָּן רֵישׁ סִימָן צ''ג וְק' עוֹד מֵאֵלּוּ הַדִּינִים. כְּשֶׁהָאָב קַיָּם וּמַשִּׂיא בִּתּוֹ, כּוֹתְבִים: ''וְדֵין הַנְדוּנְיָא דְּהַנְעַלַת לֵהּ מִבֵּי אֲבוּהָ''; וּכְשֶׁאֵין הָאָב קַיָּם, כּוֹתְבִים: ''מִבֵּי (טז) נָשָׁא'' (מָרְדְּכַי פֶּרֶק ב''מ בְּשֵׁם רַבֵּנוּ תָּם). מִיהוּ, אִם שִׁנָּה, לֵית לָן בָּהּ (תְּשׁוּבַת רַ''שׁ מִשַּׁנְץ). בִּכְתֻבַּת גְּרוּשָׁה כּוֹתְבִין: (יז) מְתַרְכְתָא, כְּדֵי שֶׁיֵּדְעוּ שֶׁהִיא גְּרוּשָׁה וַאֲסוּרָה לְכֹהֲנִים (פִּסְקֵי מהרא''י סִימָן צ'). וּכְשֶׁבָּאָה לִגְבּוֹת כְּתֻבָּתָהּ, מַגְבִּין לָהּ מַה שֶׁבִּכְתֻבָּתָהּ לְפִי מִנְהַג (יח) הַמְּדִינָה. הגה: וְאִם הִיא אוֹמֶרֶת שֶׁהוֹסִיף לָהּ יוֹתֵר מִן הַמִּנְהָג, צְרִיכָה לְהָבִיא רְאָיָה לִדְבָרֶיהָ; אֲבָל אִם יֵשׁ בְּיָדָהּ שְׁטָר כְּתֻבָּה שֶׁאֵינוֹ מְקֻיָּם, אוֹ שֶׁאֶחָד מִן הָעֵדִים הוּא פָּסוּל, אַף עַל פִּי שֶׁמַּרְאָה הַתְּנָאִים שֶׁבֵּינֵיהֶם שֶׁהֻצְרַךְ לְהוֹסִיף לָהּ, אֵינָהּ גּוֹבֵאת אֶלָּא כַּמִּנְהָג (פִּסְקֵי מהרא''י סִימָן פ''ט). וְעַיֵּן לְקַמָּן סִימָן ק' סָעִיף ל'. וּבְכָל אֵלּוּ הַדְּבָרִים וְכַיּוֹצֵא בָּהֶן, מִנְהַג הַמְּדִינָה הוּא עִקָּר, וְעַל פִּיו דָּנִין, וְהוּא שֶׁיִּהְיֶה אוֹתוֹ הַמִּנְהָג פָּשׁוּט בְּכָל הַמְּדִינָה. הגה: מִיהוּ, אִם רוֹצֶה לְהַתְנוֹת וְלִפְחֹת לְאִשְׁתּוֹ מִן הַמִּנְהָג, הָרְשׁוּת בְּיָדוֹ (מַהֲרִי''ל סִימָן ע''ו), וּבִלְבַד שֶׁלֹּא יִפְחֹת מִמַּה שֶּׁתִּקְּנוּ רַבָּנָן. וְנִרְאֶה לִי, דַּוְקָא שֶׁהִתְנָה כֵּן בְּשָׁעָה שֶׁעָשָׂה הַשִּׁדּוּכִים, אֲבָל אִם עָשׂוּ שִׁדּוּכִים סְתָם, וְשִׁעְבְּדוּ עַצְמָן בִּקְנָסוֹת, צָרִיךְ לִכְתֹּב לְפִי הַמִּנְהָג וְלֹא יוּכַל לְשַׁנּוֹת (דִּבְרֵי הָרַב, וְכֵן מַשְׁמַע בַּמַּהֲרִי''ל). וְיֵשׁ מְקוֹמוֹת שֶׁנּוֹהֲגִים לִכְתֹּב כָּל הַכְּתֻבּוֹת בְּשָׁוֶה, אֲפִלּוּ לֹא הִכְנִיסָה לוֹ כְּלוּם, וְאִם יִרְצֶה מוֹסִיף לָהּ, וְאִם יִרְצֶה לִפְחֹת לָהּ הִיא כּוֹתֶבֶת לוֹ: כָּךְ וְכָךְ קִבַּלְתִּי עַל כְּתֻבָּתִי; וְכֵן נוֹהֲגִין בִּמְדִינוֹת אֵלּוּ:
 באר היטב  (יג) נדוניא. כלומר ששמין לו הבגדים בנדן והוא מקבלן בסך מסוים וזהו הוא נדוני' ונצ''ב. אבל בגדי הכלה שאין שמין לו הם נקראים נ''מ במ''ש סי' ע''ז: (יד) יותר וכו'. והיכ' שאין מנהג אז דנין ע''פ דין כמ''ש בש''ס בכספים ובסחורה מוסיפים שליש הואיל ויוכל להרויח בהם. ומנהג שלנו כתב ב''ח דמוסיפין שליש מלבר. ובכלל זה נכלל מאתיים זקוקים שכותבין בכתובה. והוספה זו נוהגין בק''ק קראקא חוץ ממלבושיה ותכשיטיה השייכים לגופה וכך כותבין בפירוש ואם לא נכתב שמין לה המלבושים ואם בא אחד מעיר אחרת ואינו רוצה להוסיף אינו רשאי לשנות דכל הנוש' משתעבד א''ע בסתם דעתו ע''פ המנהג. מיהו משמע בב''ח במלבושים יוכל לעכב. ובזה אין חילוק בין אלמנה לבתולה. והוספת שליש הוי כמו נדוני' ב''ש: (טו) ומן הסתם אחריות הנדוני' עליו והן נכסי צאן ברזל. כצ''ל: (טז) נשא. עיין בי''ד סימן רי''ו ס''ד בהג''ה ועיין תוס' דשבת דף כ''ג ע''ב בד''ה דבי נשא וכו'. ותוס' דקדושין דף ה' ע''א בד''ה ע''מ וכו' ובתוס' דב''ב דף י' ע''א ד''ה אמימר' דבי נשיא וכו' ובה''י י''ד סי' רי''ו: (יז) מתרכת'. ואם היא אלמנה כותבין ארמלתא ואם היא בעולה כותבין בעולת'. ואם היא שבויה כותבין שבויה. ואם הוא מחזיר גרושתו כתב מהרש''ל דכותבין מתרכת' הדרי לגבאי שלא תגבה ב' כתובות. ואם היא גרושה ואלמנה כותבין מתרכת' להודיע דהיא אסורה לכהן מהרא''י סי' צ'. והר''ם מינץ סי' ק''ט כ' דאם היא גרושה מב' כותבין מתרכת'. ואם היא גרושה מא' כותבין מתרכת' מקדמת דנא ועיין כנה''ג דף צ''ג ל''ד: (יח) המדינה. עכשיו הוקבע המנהג במדינתנו להוסיף שליש כמש''ל:


יב נָשָׂא אִשָּׁה מִמָּקוֹם אַחֵר עַל דַּעַת שֶׁתָּדוּר עִמּוֹ (יט) בִּמְקוֹמוֹ, הוֹלְכִים אַחַר מִנְהַג מְקוֹמוֹ:
 באר היטב  (יט) מקומו. ואין חילוק בין אם התנאי שתלך מיד אחר ז' ימי משתה עמו או שתלך אחר ב' או ג' שנים. מיהו אם מת שם קודם שהוליכה למדינתו צ''ע למעשה אם נותן לה כפי המנהג המקום שנשאה שם ח''מ. וב''ש כתב דהולכין אחר אותו מקום שיהיו דעתם לדור כי על מנהג אותו מקום התחייב את עצמו ע''ש:


יג בְּמָקוֹם שֶׁאֵין רְגִילִים (כ) לַחְתֹּם בַּכְּתֻבָּה אֶלָּא הָרְאוּיִים לְהָעִיד, לֹא יַחְתֹּם מִי שֶׁאֵינוֹ יוֹדֵעַ לִקְרוֹת. הגה: וְלָכֵן עַם הָאָרֶץ שֶׁבָּא (כא) לְגָרֵשׁ, וְאָמַר אַחַר כָּךְ שֶׁלֹּא הֵבִין מַה שֶּׁהָיָה כָּתוּב בַּתְּנָאִים אוֹ בַּכְּתֻבָּה, אֵינוֹ נֶאֱמָן, דְּוַדַּאי הָעֵדִים לֹא חָתְמוּ מַה שֶּׁלֹּא הֵעִידוּ בְּפָנָיו תְּחִלָּה עַל פֶּה (תְּשׁוּבַת הָרַשְׁבָּ''א סִימָן תרכ''ט):
 באר היטב  (כ) לחתום וכו'. אבל יש מקומות נוהגים פסולים חותמים לכבוד ושני עדים חותמים בראש השיטה וע''פ מקיימין הכתובה. ובאותן מקומות יכולין לחתום אעפ''י שא''י לקרות דלא גרע מפסולין: (כא) לגרש. כלומר מאחר מי שא''י לקרות נקר' פסול א''כ בודאי לא חתמו עד שקראו תחלה לפני החתן ועיין בש''ע ח''מ סי' מ''ה. וצריך לומר שהיה כתוב יותר מתיקון חז''ל דאל''כ הא קיי''ל דיש לה כתובה אפי' לא כתב לה:




סימן סז - דין כתבת אלמנה, וחרש שוטה וקטן היא או הוא, וגר שנתגיר
ובו י''א סעיפים 
א בְּתוּלָה שֶׁנִּתְאַלְמְנָה אוֹ נִתְגָּרְשָׁה אוֹ נֶחֶלְצָה מִן הָאֵרוּסִין, וְנִשֵּׂאת, כְּתֻבָּתָהּ מָאתַיִם וְיֵשׁ לָהּ טַעֲנַת בְּתוּלִים: 

ב נִתְאַלְמְנָה אוֹ נִתְגָּרְשָׁה אוֹ נֶחֶלְצָה מִן הַנִּשּׂוּאִין, כְּגוֹן שֶׁנִּכְנְסָה לָחֻפָּה, הֲרֵי הִיא בְּחֶזְקַת בְּעוּלָה וְאֵין לָהּ אֶלָּא מָנֶה וְאֵין עָלֶיהָ טַעֲנַת בְּתוּלִים, אֲפִלּוּ יֵשׁ לָהּ עֵדִים שֶׁלֹּא נִסְתְּרָה עִם (א) הָרִאשׁוֹן:
 באר היטב  (א) הראשון. דאינו סומך על העדים מאחר דנשאת סבר לשבחה אומרים כן. ואם נשאת אחר שפירסה נדה ומת קודם שתטהר יש לה טענות בתולים דלא מחזקינן ליה בחזקת רשיעא שבעל בהיותה נדה כנה''ג:


ג הַגִּיֹּרֶת, וְהַשְּׁבוּיָה, וְהַשִּׁפְחָה, שֶׁנִּפְדּוּ וְשֶׁנִּתְגַּיְּרוּ וְשֶׁנִּשְׁתַּחְרְרוּ פְּחוּתָה מִבַּת שָׁלשׁ שָׁנִים וְיוֹם אֶחָד, כְּתֻבָּתָן מָאתַיִם וְיֵשׁ לָהֶם טַעֲנַת בְּתוּלִים; וּמִבַּת שָׁלשׁ שָׁנִים וְיוֹם אֶחָד וָמַעְלָה, כְּתֻבָּתָן מָנֶה וְאֵין לָהֶם טַעֲנַת בְּתוּלִים: 

ד קְטַנָּה פְּחוּתָה מִבַּת שָׁלשׁ שָׁנִים וְיוֹם אֶחָד שֶׁנִּבְעֲלָה, אֲפִלּוּ בָּא עָלֶיהָ גָּדוֹל, כְּתֻבָּתָהּ מָאתַיִם; וְקָטָן פָּחוֹת מִבֶּן תֵּשַׁע וְיוֹם אֶחָד שֶׁבָּא עַל הַגְּדוֹלָה, כְּתֻבָּתָהּ מָאתַיִם; וְדַוְקָא שֶׁלֹּא הֵסִיר בְּתוּלֶיהָ, אֲבָל אִם הֵסִיר בְּתוּלֶיהָ אֵין לָהּ אֶלָּא מָנֶה: 

ה מֻכַּת עֵץ, כְּתֻבָּתָהּ מָנֶה, וַאֲפִלּוּ לֹא הִכִּיר בָּהּ, וּכְנָסָהּ עַל מְנָת שֶׁהִיא בְּתוּלָה שְׁלֵמָה; אֲבָל כְּנָסָהּ בְּחֶזְקַת בְּתוּלָה, וְנִמְצֵאת בְּעוּלָה, אֲפִלּוּ מָנֶה (ב) אֵין לָהּ:
 באר היטב  (ב) אין לה. ואף תוס' אין לה ד''מ ומהרי''ט וע' ח''מ. אם נכנסה בחזקת בחולה ונמצאת בעולה אפי' באונס מפסדת כתובתה ותוס' מהרי''ט:


ו בְּתוּלָה שֶׁהִיא בּוֹגֶרֶת אוֹ סוּמָא, כְּתֻבָּתָהּ מָאתַיִם; וְכֵן אַיְלוֹנִית, אִם הִכִּיר בָּהּ, כְּתֻבָּתָהּ מָאתַיִם: 

ז הַשּׁוֹטָה, לֹא תִּקְּנוּ לָהּ נִשּׂוּאִין כְּלָל: 

ח הַחֵרֶשֶׁת, אַף עַל פִּי שֶׁיֵּשׁ לָהּ נִשּׂוּאִין מִדִּבְרֵיהֶם, לֹא תִּקְּנוּ לָהּ כְּתֻבָּה וְלֹא מְזוֹנוֹת וְלֹא תְּנַאי מִתְּנָאֵי כְּתֻבָּה; וְאִם כָּנַס הַחֵרֶשֶׁת, וְנִתְפַּקְּחָה, אוֹ שׁוֹטָה וְנִשְׁתַּפֵּית, יֵשׁ לָהּ כְּתֻבָּה וּתְנָאֵי כְּתֻבָּה, וּכְתֻבָּתָהּ מָנֶה: 

ט נָשָׂא חֵרֶשֶׁת אוֹ שׁוֹטָה, וְכָתַב לָהּ מֵאָה מָנֶה, כְּתֻבָּתָהּ קַיֶּמֶת מִפְּנֵי שֶׁרָצָה לְהַזִּיק נְכָסָיו: 

י חֵרֵשׁ אוֹ שׁוֹטֶה שֶׁנָּשְׂאוּ נָשִׁים, אַף עַל פִּי שֶׁנִּתְפַּקַּח הַחֵרֵשׁ וְנִשְׁתַּפָּה הַשּׁוֹטֶה, אֵין לִנְשֵׁיהֶם עֲלֵיהֶם כְּלוּם; רָצוּ לְקַיְּמָן אַחַר שֶׁהִבְרִיאוּ, יֵשׁ לָהֶן כְּתֻבָּה, וּכְתֻבָּתָן מָנֶה. וְאִם בֵּית דִּין הֵם שֶׁהִשִּׂיאוּ הַחֵרֵשׁ וְכָתְבוּ לָהּ כְּתֻבָּה עַל נְכָסָיו, נוֹטֶלֶת כָּל מַה שֶּׁכָּתְבוּ לָהּ בֵּית דִּין; אֲבָל הַשּׁוֹטֶה, אֵין בֵּית דִּין מַשִּׂיאִין אוֹתוֹ: 

יא קָטָן, אֲפִלּוּ מִבֶּן תֵּשַׁע שָׁנִים וָמַעְלָה, שֶׁהִשִּׂיאוֹ (ג) אָבִיו, אֵין לָהּ כְּתֻבָּה; וְאִם בָּא עָלֶיהָ אַחַר שֶׁהִגְדִּיל, (ד) יֵשׁ לָהּ עִקַּר כְּתֻבָּה, מָאתַיִם לִבְתוּלָה, מָנֶה לְאַלְמָנָה; אֲבָל תּוֹסֶפֶת שֶׁכָּתַב לָהּ בְּקַטְנוּתוֹ, אֵין לָהּ, וַאֲפִלּוּ הִשִּׂיאוּהָ בֵּית דִּין; וַאֲפִלּוּ הָעִקָּר אֵינָהּ גּוֹבָה מִכֹּחַ שְׁטַר הַכְּתֻבָּה, אֶלָּא מִתְּנַאי בֵּית דִּין. לְפִיכָךְ, אֵינָהּ גּוֹבָה אֶלָּא מִבְּנֵי חָרֵי, וְלֹא מִמְּשַׁעְבְּדֵי שֶׁנִּמְכְּרוּ בְּקַטְנוּתוֹ. וְכֵן הַדִּין בְּגֵר שֶׁנִּתְגַּיְּרָה אִשְׁתּוֹ עִמּוֹ, וְאֵין בֵּינֵיהֶם אֶלָּא שֶׁבְּזוֹ אֵין כְּתֻבָּתָהּ אֶלָּא מָנֶה לְדַעַת הָרַמְבַּ''ם:
 באר היטב  (ג) אביו. אבל הב''ד אין משיאין הקטן. והרב רמ''א כתב ואפילו השיאוה ב''ד והוא תמוה ב''ש ח''מ: (ד) יש לה. וא''צ קדושין אחרים ב''ש:




סימן סח - כיצד טענת בתולים, ומתי נאסרת ומפסדת כתבתה
ובו י' סעיפים 
א כָּל בְּתוּלָה שֶׁכְּתֻבָּתָהּ מָאתַיִם יֵשׁ לָהּ טַעֲנַת בְּתוּלִים. וְכָל שֶׁכְּתֻבָּתָהּ מָנֶה, אוֹ שֶׁלֹּא תִּקְּנוּ לָהּ כְּתֻבָּה, אֵין לָהּ טַעֲנַת בְּתוּלִים. וְכָל הַמִּתְיַחֵד עִם אֲרוּסָתוֹ קֹדֶם נִשּׂוּאִין, אֵין לָהּ טַעֲנַת בְּתוּלִים: 

ב אִם מִנְהַג הַמָּקוֹם לְהַעֲמִיד עֵדִים לְמַשְׁמֵשׁ שֶׁלֹּא יִנְהֲגוּ מִנְהַג רַמָּאוּת, וְאֵרַע הַדָּבָר שֶׁלֹּא הֶעֱמִידוּ עֵדִים, אֵינוֹ יָכוֹל לִטְעֹן טַעֲנַת בְּתוּלִים: 

ג שְׁנֵי סִימָנִים יֵשׁ לִבְתוּלָה: הָאֶחָד, דָּמִים שׁוֹתְתִים מִמֶּנָּה בְּסוֹף בִּיאָה רִאשׁוֹנָה; וְהַשֵּׁנִי, דֹּחַק שֶׁנִּמְצָא בָּהּ בְּבִיאָה רִאשׁוֹנָה בִּשְׁעַת תַּשְׁמִישׁ. טַעֲנַת דָּמִים יֶשְׁנָה בֵּין בִּקְטַנָּה בֵּין בִּגְדוֹלָה, אֲבָל טַעֲנַת פֶּתַח פָּתוּחַ אֵינָהּ טַעֲנָה בְּבוֹגֶרֶת: 

ד טָעַן וְאָמַר: לֹא מְצָאתִיהָ בְּתוּלָה, וְהִיא אוֹמֶרֶת: לֹא בָּא עָלַי וַעֲדַיִן אֲנִי בְּתוּלָה, בּוֹדְקִין אוֹתָהּ עַל פִּי חָבִית שֶׁל (א) יַיִן (טוּר), אוֹ מִתְיַחֵד עִמָּהּ בִּפְנֵי עֵדִים וְחוֹזֵר וּבוֹעֵל:
 באר היטב  (א) יין. ואין אנו בקיאין בשום בדיקה ח''מ:


ה טָעַן טַעֲנַת דָּמִים, אִם הָיְתָה מִמִּשְׁפַּחַת דּוֹרְקָטִי (פֵּרוּשׁ, דּוֹר קָטוּעַ, כְּלוֹמַר מִשְׁפָּחָה שֶׁל עַקָרִים שֶׁעַל יָדָהּ הַדּוֹר קָטוּעַ מִבָּנִים), הֲרֵי זוֹ בְּחֶזְקָתָהּ; וְאִם לָאו, בּוֹדְקִין אוֹתָהּ שֶׁמָּא חֹלִי גָּדוֹל יֵשׁ בָּהּ שֶׁיִּבֵּשׁ לַחְלוּחִית הָאֵבָרִים, אוֹ שֶׁהָיְתָה מִתְעַנֵּית בְּרָעָב, וּמַכְנִיסִין אוֹתָהּ לְמֶרְחָץ וּמַרְטִיבִין אוֹתָהּ וּמַאֲכִילִין וּמַשְׁקִין אוֹתָהּ עַד שֶׁתִּבָּעֵל שֵׁנִית וְנִרְאֶה אִם תּוֹצִיא דָּם. וְאִם אֵין שָׁם חֹלִי וְלֹא רָעָב וְכַיּוֹצֵא בּוֹ, הֲרֵי זוֹ טַעֲנָה: 

ו טָעַן טַעֲנַת פֶּתַח פָּתוּחַ, אוֹמְרִים לוֹ: שֶׁמָּא הִטֵּיתָ אוֹ לֹא בָּעַלְתָּ בְּנַחַת, וּלְפִיכָךְ לֹא הִרְגַּשְׁתָּ בַּדֹּחַק. אִם אָמַר: לֹא כִּי, אֶלָּא פֶּתַח פָּתוּחַ מָצָאתִי, הֲרֵי זוֹ טַעֲנָה אִם לֹא בָּגְרָה עֲדַיִן. וְיֵשׁ אוֹמְרִים שֶׁאֲפִלּוּ לֹא בָּגְרָה, אֵינוֹ יָכוֹל לִטְעֹן טַעֲנַת פֶּתַח פָּתוּחַ אִם מָצָא דָּם. יֵשׁ אוֹמְרִים דְּטַעֲנַת פֶּתַח פָּתוּחַ לֹא יוּכַל לִטְעֹן רַק נָשׂוּי, אֲבָל בָּחוּר לֹא, וְאַדְּרַבָּה, מַלְקִין אוֹתוֹ כְּשֶׁטּוֹעֵן כָּךְ, דְּמֵאַחַר שֶׁלֹּא הָיָה נָשׂוּי מִתְּחִלָּה אֵינוֹ בָּקִי בְּכָךְ (טוּר): 

ז כְּשֶׁאָמְרוּ שֶׁטַּעֲנָתוֹ עַל הַבְּתוּלִים טַעֲנָה, אִם הוּא כֹּהֵן הֲרֵי הִיא אֲסוּרָה (ב) עָלָיו, וְאִם הִיא אֵשֶׁת יִשְׂרָאֵל מֻתֶּרֶת (ג) לוֹ, אֶלָּא אִם כֵּן קִבֵּל בָּהּ אָבִיהָ קִדּוּשִׁין פָּחוֹת מִשָּׁלשׁ שָׁנִים וְיוֹם אֶחָד. הגה: וְיֵשׁ אוֹמְרִים הָא דְּנֶאֶסְרָה בְּאֵשֶׁת יִשְׂרָאֵל, דַּוְקָא כְּשֶׁאֵינָהּ מְתָרֶצֶת עַצְמָהּ, אֲבָל אָמְרָה: נֶאֱנַסְתִּי, נֶאֱמֶנֶת (טוּר). וְיֵשׁ אוֹמְרִים עוֹד, דְּדַוְקָא שֶׁהִיא גְּדוֹלָה לְפָנֵינוּ, אֲבָל אִם הִיא עֲדַיִן קְטַנָּה, אֵינָהּ נֶאֱסֶרֶת (בֵּית יוֹסֵף בְּשֵׁם רַשִׁ''י, וְכֵן נִרְאֶה מִדִּבְרֵי הָרַ''ן). וְעַיֵּן לְקַמָן סִימָן קע''ח סָעִיף ג':
 באר היטב  (ב) עליו. ובזמן הזה מקדשים תחת החופה ואין מייחדים שום אדם עם הכלה אז אם נמצא שאינה בתולה מותרת לבעלה כי בודאי זנתה קודם החופה: (ג) לו. אבל אין לה כתובה דלענין כתובה ליכ' אלא חדא ספיק' שמא תחתיו נאנסה אבל אם נבעלה קודם לכן הרי כנסה בחזקת בתולה ואין לה כלום ח''מ. וכתב ב''ש מזה נשמע אם היה ס''ס לא היתה מפסדת הכתובה ומהני ס''ס להוצי' ממון. וט''ז חולק ע''ש. ועיין כנה''ג:


ח אַף כְּשֶׁאָמְרוּ שֶׁטַּעֲנָתוֹ עַל הַבְּתוּלִים טַעֲנָה, אֵינָהּ מַפְסֶדֶת אֶלָּא עִקַּר כְּתֻבָּה, אֲבָל הַתּוֹסֶפֶת יֵשׁ לָהּ, אֶלָּא אִם כֵּן נוֹדַע בִּרְאָיָה בְּרוּרָה שֶׁהָיְתָה בְּעוּלָה, אוֹ שֶׁהוֹדֵית לוֹ שֶׁהִיא בְּעוּלָה קֹדֶם שֶׁתִּתְאָרֵס, וְהִטְעַתּוּ. לְפִיכָךְ, יֵשׁ לוֹ לְהַשְׁבִּיעָהּ בִּנְקִיטַת חֵפֶץ, כְּדִין כָּל הַנִּשְׁבָּעִים וְנוֹטְלִים, וְאַחַר כָּךְ תִּגְבֶּה הַתּוֹסֶפֶת. וְיֵשׁ לָהּ לְהַחֲרִים סְתָם עַל מִי שֶׁטָּעַן עָלֶיהָ שֶׁקֶר: 

ט כְּשֶׁטָּעַן שֶׁלֹּא מְצָאָהּ בְּתוּלָה, אִם אָמְרָה: מֻכַּת עֵץ אֲנִי, נֶאֱמֶנֶת, וְתַחֲזֹר כְּתֻבָּתָהּ לְמָנֶה. וְיֵשׁ לוֹ לְהַחֲרִים סְתָם, שֶׁלֹּא בָּא עָלֶיהָ אִישׁ. וְאִם אָמְרָה: מִשֶּׁאֵרַסְתַּנִי נֶאֱנַסְתִּי, הֲרֵי זוֹ נֶאֱמֶנֶת וּכְתֻבָּתָהּ מָאתַיִם כְּמוֹ שֶׁהָיְתָה. וְאִם טָעַן: שֶׁמָּא עַד שֶׁלֹּא אֵרַסְתִּיךְ נֶאֱנַסְתְּ, אוֹ שֶׁמָּא אַחַר שֶׁאֵרַסְתִּיךְ נִבְעַלְתְּ בִּרְצוֹנֵךְ, הֲרֵי זוֹ מַחֲרִים סְתָם עַל מִי שֶׁטּוֹעֵן שֶׁקֶר כְּדֵי לְחַיְּבוֹ מָמוֹן. כָּל מִי שֶׁטּוֹעֵן טַעֲנַת בְּתוּלִים וְטַעֲנָתוֹ טַעֲנָה, אִם רוֹצֶה לְקַיְּמָהּ אַחַר כָּךְ כּוֹתֵב לָהּ כְּתֻבָּה מָנֶה (טוּר): 

י עַד מָתַי יֵשׁ לוֹ לִטְעֹן טַעֲנַת בְּתוּלִים, אִם נִסְתְּרָה (עִמּוֹ) מִיָּד; אִם לֹא נִסְתְּרָה, אֲפִלּוּ לְאַחַר שְׁלשִׁים יוֹם: 



סימן סט - במה מתחיב האדם לאשתו ובניו
ובו ז' סעיפים 
א כְּשֶׁנּוֹשֵׂא אָדָם אִשָּׁה מִתְחַיֵּב לָהּ בַּעֲשָׂרָה דְּבָרִים, וְזוֹכֶה בָּהּ בְּאַרְבָּעָה דְּבָרִים, אֲפִלּוּ לֹא נִכְתְּבוּ: 

ב אֵלּוּ הֵן הָעֲשָׂרָה דְּבָרִים: מְזוֹנוֹתֶיהָ, וּכְסוּתָהּ, (א) וְעוֹנָתָהּ, וְעִקַּר כְּתֻבָּתָהּ, וּרְפוּאָתָהּ, וְלִפְדּוֹתָהּ אִם נִשְׁבֵּית, וּקְבוּרָתָהּ, וְלִהְיוֹת נִזֹּנֶת מִנְּכָסָיו וְיוֹשֶׁבֶת בְּבֵיתוֹ אַחַר מוֹתוֹ כָּל זְמַן אַלְמְנוּתָהּ, וְלִהְיוֹת בְּנוֹתָיו נִזּוֹנוֹת אַחַר מוֹתוֹ עַד שֶׁיִּתְאָרְסוּ, וְלִהְיוֹת בָּנֶיהָ הַזְּכָרִים מִמֶּנּוּ יוֹרְשִׁים כְּתֻבָּתָהּ יוֹתֵר עַל חֶלְקָם בַּיְרֻשָּׁה שֶׁעִם אֲחֵיהֶם:
 באר היטב  (א) ועונתה. הרמב''ם ס''ל דשלשתן מן התורה. והרמב''ן והר''ן ס''ל עונה מדאוריית' ומזונות וכסות מדרבנן. והרא''ש והמגיד ס''ל מזונות מדרבנן. ועונה וכסות מדאוריית' עיין ב''ש. ועיין מה שהקשה הכ''מ רפי''ב מה''א על המגיד משנה ע''ש. ואישתמיטתי' לבעל הכ''מ דברי המזרחי פרשת ואלה המשפטים ע''ש שוב ראיתי שהש''ך על ח''מ סי' צ''ז ס''ק י''ז הרגיש ג''כ בזה יע''ש:


ג אֵלּוּ הֵם הָאַרְבָּעָה: מַעֲשֵׂה יָדֶיהָ, וּמְצִיאָתָהּ, וּפֵרוֹתֶיהָ, וִירֻשָּׁתָהּ: 

ד מַעֲשֵׂה יָדֶיהָ כְּנֶגֶד מְזוֹנוֹתֶיהָ. לְפִיכָךְ, אִם אָמְרָה: אֵינִי נִזּוֹנֵית וְאֵינִי (ב) עוֹשָׂה, שׁוֹמְעִין לָהּ. הגה: וְעַיֵּן לְקַמָן סִימָן פ'. יֵשׁ אוֹמְרִים דְּכָל אִשָּׁה הָאוֹמֶרֶת: אֵינִי נִזּוֹנֵית וְאֵינִי עוֹשָׂה, נִתְבַּטְּלָה הַתַּקָּנָה, וְאֵינָהּ יְכוֹלָה לַחֲזֹר בָּהּ וְלוֹמַר: אֲנִי נִזּוֹנֵית וַאֲנִי עוֹשָׂה (בֵּית יוֹסֵף בְּשֵׁם הָרַ''ן שֶׁכֵּן כָּתַב בְּשֵׁם הָרַאָ''ה). וְיֵשׁ חוֹלְקִין (רַבֵּנוּ יְרוּחָם נָתִיב כ''ג ח''ה). וְכָל שֶׁאֵינָהּ נִזּוֹנֵית, אֵין לָהּ כְּסוּת, דְּהוּא בִּכְלַל הַמְּזוֹנוֹת (שָׁם בְּהָרַ''ן). אֲבָל הַבַּעַל שֶׁאָמַר: אֵינִי זָנֵךְ וְאֵינִי נוֹטֵל מַעֲשֵׂה יָדַיִךְ, אֵין שׁוֹמְעִין לוֹ. אֲבָל יוּכַל לוֹמַר: צְאִי מַעֲשֵׂה יָדַיִךְ בִּמְזוֹנוֹתַיִךְ, וּמַה שֶּׁאֵינוֹ מַסְפִּיק (ג) אַשְׁלִים לָךְ (הָרַ''ן פֶּרֶק הַמֵדִיר):
 באר היטב  (ב) עושה. מלשון זה נראה לדקדק דדוק' באמרה איני נזונית ואיני עושה שומעין לה. אבל אם היתה עושה אלא שאומרת איני נזונית ואיני נותנת לך אין שומעין לה. אבל מה אעשה שלא מצאתי חילוק זה בשום פוסק כנה''ג: (ג) אשלם לך. והיינו כשהיא מרוצה לכך. אבל בע''כ לא ב''ש:


ה אִם הִיא אוֹמֶרֶת: אֵינִי נוֹתֶנֶת לְךָ פֵּרוֹת וְאֵינִי חֲפֵצָה שֶׁתִּפְדֵּנִי אִם אֶשָּׁבֶה, אֵין שׁוֹמְעִין לָהּ, כְּדֵי שֶׁלֹּא תִּתְעָרֵב בֵּין הַכּוּתִים. וְכֵן בִּירֻשָּׁה וּקְבוּרָה, אֵין אֶחָד מֵהֶם יָכוֹל לוֹמַר: אֵינִי קוֹבֵר וְאֵינִי יוֹרֵשׁ, אֶלָּא קוֹבֵר וְיוֹרֵשׁ (רַ''ן פֶּרֶק נַעֲרָה): 

ו הִתְנָה הַבַּעַל שֶׁלֹּא יִתְחַיֵּב מֵאֶחָד מֵהַדְּבָרִים שֶׁהוּא חַיָּב בָּהֶם, אוֹ שֶׁהִתְנֵית הָאִשָּׁה שֶׁלֹּא יִזְכֶּה הַבַּעַל בְּאֶחָד מֵהַדְּבָרִים שֶׁהוּא זוֹכֶה בָּהֶם, הַתְּנַאי קַיָּם, חוּץ מִשְּׁלשָׁה דְּבָרִים שֶׁאֵין הַתְּנַאי מוֹעִיל בָּהֶם, וְאֵלּוּ הֵם: (ד) עוֹנָתָהּ, וְעִקַּר כְּתֻבָּתָהּ, וִירֻשָּׁתָהּ:
 באר היטב  (ד) עונתה. מפני שמתנה ע''מ שנתב בתורה בדבר שאינו של ממון. ודוק' בתנאי בעלמ' בלא קנין אבל בקנין אין אחר קנין כלום סמ''ע סי' כ''ב ס''ק ט''ו:


ז זֶה שֶׁאָמַרְנוּ שֶׁאֵין תְּנַאי מוֹעִיל לְהִסְתַּלֵּק מִירֻשָּׁתָהּ, הַיְנוּ בְּמַתְנֶה עִמָּהּ אַחַר שֶׁנְּשָׂאָהּ אוֹ קֹדֶם שֶׁאֵרְסָהּ, אֲבָל בְּמַתְנֶה עִמָּהּ בְּעוֹדָהּ (ה) אֲרוּסָה, מְהַנֵּי. וְעַיֵּן לְקַמָּן סִימָן צ''ב. אָמְרוּ רַבּוֹתֵינוּ זִכְרוֹנָם לִבְרָכָה: אֵין לְךְ כְּשֵׁרָה בַּנָּשִׁים אֶלָּא אִשָּׁה שֶׁעוֹשָׂה רְצוֹן בַּעֲלָהּ (הַגָּהוֹת מַיְמוֹנִי פֶּרֶק ט''ו בְּשֵׁם תָּנָא דְּבֵי אֵלִיָּהוּ):
 באר היטב  (ה) ארוסה. וכן אם התנה עמה בעודה ארוסה שלא תהיה שעבודי כתובתה על קרקעות מהני רשד''ם חח''מ סי' רכ''ה:




סימן ע - דין חיוב מזונות אשתו, ואם חיב להשכיר עצמו
ובו י''ב סעיפים 
א כֵּיצַד חַיָּב בִּמְזוֹנוֹתֶיהָ, אוֹכֶלֶת וְשׁוֹתָה מִמַּה שֶּׁהוּא אוֹכֵל וְשׁוֹתֶה. וְאִם כָּל בְּנֵי מִשְׁפַּחְתָּה רְגִילִים בִּגְדוֹלוֹת, צָרִיךְ לְהַנְהִיגָהּ כֵּן; אִם אֵין כֻּלָּם רְגִילִים בִּגְדוֹלוֹת, אֵינוֹ חַיָּב לְהַנְהִיגָהּ בְּכָךְ כְּשֶׁאוֹכֶלֶת עִמּוֹ. אֲבָל כְּשֶׁאֵינָהּ אוֹכֶלֶת (א) עִמּוֹ צָרִיךְ לְהַנְהִיגָהּ כְּדֶרֶךְ שֶׁהָיְתָה נוֹהֶגֶת בְּבֵית אָבִיהָ (טוּר):
 באר היטב  (א) עמו וכו'. עיין ב''ש. התובעת מבעלה שיתן לה מזונות ומאכלים טובים באותן ג' או ד' שבועות שהן אחר הלידה שדרך הנשים לשכב במטה מעת הלידה ד' שבועות ולשכור לה משרתת כדרך הנשים שלנו והבעל אינו רוצה כייפינן ליה רש''ל בתשובה סימן מ''ה: אדם שרוצה לצאת מעירו לדור בארץ אחרת בשביל שאינו מתפרנס בעירו ואשתו אינה רוצה אינו חייב בשאר כסות ועונה הרש''ך ח''ב סי' ל''ו וע' סי' ע''ה. הנשבע שלא לתת שאר כסות לאשתו. אם שבועתו חל עליו. להרמב''ם דס''ל שהם מדאוריית' אין השבועה חל עליו. ולדעת הרמב''ן דס''ל שהם מדרבנן שבוע' חל עליו. והרא''ש בתשובה כלל ח' סי' ז' והביאה הטור בסי' קנ''ד כתב שלא חל עליו השבועה. ועיין הרדב''ז ח''א סי' ק''ץ:


ב בַּעַל שֶׁרָצָה לִתֵּן לְאִשְׁתּוֹ מְזוֹנוֹתֶיהָ הָרְאוּיִים לָהּ וְתִהְיֶה אוֹכֶלֶת וְשׁוֹתָה לְעַצְמָהּ, הָרְשׁוּת בְּיָדוֹ, וּבִלְבַד שֶׁיֹּאכַל עִמָּהּ בְּלֵיל שַׁבָּת. וְיֵשׁ חוֹלְקִין וּסְבִירָא לְהוּ דְּלֹא יוּכַל לוֹמַר שֶׁהִיא תֹּאכַל לְבַדָּהּ אֶלָּא אִם כֵּן קִבְּלָה עָלֶיהָ מֵרְצוֹנָהּ (טוּר בְּשֵׁם הַיְרוּשַׁלְמִי וּבְשֵׁם הָרֹא''שׁ, וּבֵית יוֹסֵף בְּשֵׁם רֹב הַפּוֹסְקִים), וְכֵן נִרְאֶה לִי: 

ג כַּמָּה מְזוֹנוֹת פּוֹסְקִים לָאִשָּׁה, לֶחֶם שְׁתֵּי (ב) סְעֻדּוֹת בְּכָל יוֹם, וּפַרְפְּרוֹת לֶאֱכֹל בָּהּ הַפַּת, וְשֶׁמֶן לַאֲכִילָה וּלְהַדְלָקַת הַנֵּר, וּמְעַט יַיִן לִשְׁתּוֹת, אִם הָיָה מִנְהַג הַמָּקוֹם שֶׁיִּשְׁתּוּ הַנָּשִׁים יַיִן, וְאִם הָיְתָה (ג) מֵינִקָה נוֹתְנִים לָהּ יַיִן (טוּר); וּבְשַׁבָּת שְׁלשָׁה סְעֻדּוֹת וּבָשָׂר אוֹ דָּגִים; וְנוֹתֵן לָהּ בְּכָל שַׁבָּת מָעָה כֶּסֶף לִצְרָכֶיהָ; וְנוֹתְנִין לָהּ עֵץ לְבַשֵּׁל (ד) מַאֲכָלָהּ (הָרַ''ן פֶּרֶק אַף עַל פִּי). בַּמֶּה דְבָרִים אֲמוּרִים, בְּעָנִי שֶׁבְּיִשְׂרָאֵל; אֲבָל אִם הָיָה עָשִׁיר, הַכֹּל לְפִי עָשְׁרוֹ. צִמְצְמָה וְהוֹתִירוּ מֵאֵלּוּ הַמְּזוֹנוֹת, הוּא שֶׁל בַּעַל (טוּר). וְאִם הָיָה עָנִי בְּיוֹתֵר וְאֵינוֹ יָכוֹל לִתֵּן לָהּ אֲפִלּוּ (ה) לֶחֶם שֶׁהִיא צְרִיכָה, כּוֹפִין אוֹתוֹ לְהוֹצִיא. הגה: וּתְהֵא כְּתֻבָּתָהּ עָלָיו חוֹב עַד שֶׁיִּמְצָא וְיִתֵּן (טוּר בְּשֵׁם הָרַמְבַּ''ם). וְיֵשׁ אוֹמְרִים שֶׁאֵין כּוֹפִין אוֹתוֹ לְהוֹצִיא, מֵאַחַר שֶׁאֵין לוֹ (ר''י בְּשֵׁם רַבֵּנוּ תָּם). מִי שֶׁאֵין לוֹ מְזוֹנוֹת אֶלָּא חַד יוֹמָא, חַיָּב לָזוּן מִנֵּהּ אֶת אִשְׁתּוֹ אוֹ לְמֵיכַל בַּהֲדָהּ (טוּר בְּשֵׁם הָרַמָ''ה). וְיֵשׁ אוֹמְרִים עוֹד, דְּחַיָּב לְהַשְׂכִּיר עַצְמוֹ (ו) כְּפוֹעֵל וְלָזוּן אִשְׁתּוֹ (טוּר בְּשֵׁם ר' אֵלִיָּה וּמוהר''ם בְּשֵׁם רבי' שֶׁבְּצָרְפַת). הָיָה לוֹ קַרְקָעוֹת, הָרְשׁוּת בְּיַד הָאִשָּׁה לִקַּח מְזוֹנוֹתֶיהָ מִפֵּרוֹת הַקַּרְקָעוֹת אוֹ מִגּוּף הַקַּרְקָעוֹת, אוֹ צָרִיךְ לְמָכְרָן (רַשְׁבָּ''א סִימָן תת''ץ):
 באר היטב  (ב) סעודות. דהיינו כל שבוע ט''ו סעודות. בכל יום ב' סעודות וביום ו' ס''א. ובשבת ג''ס. ובמ''ש ס''א. ובשבת נותנין לה בכל סעודה לחם ובשר עיין ב''ח. ואיירי בשאינה אוכלת עמו והוא עני מ''מ חייב ליתן לה לחם ב''ש. אבל אם היא אוכלת עמו מתגלגלת עמו אף בפחות משיעור זה ובלבד שיתן לה לחם ב''ש. והח''מ לא כ''כ ע''ש: (ג) מניקה. כלומר נותנים לה מעט יין בכל מקום שהיין יפה לחלב אבל יותר מכוס א' אין נותנין ח''מ. וב''ש כתב דמניקה שאני ונותנין לה יותר מכוס א' ע''ש: (ד) מאכלה. ה''ה כלי אכילה: (ה) לחם. משמע אם יש לו יכולת ליתן לה לחם אין כופין אותו ליתן גט בשביל לפתן ושאר דברים. ח''מ ב''ש: (ו) כפועל. אף שיש לו ליתן לה מזונות בצמצום חייב להשכיר עצמו ליתן לה מזונות לפי כבודה דהא כתב בכתובה אנא אפלח ואוקיר ח''מ:


ד הַנּוֹשֵׂא אִשָּׁה וְאַחַר כָּךְ (ז) נִשְׁתַּטֵּית, חַיָּב לְזוּנָהּ וּלְרַפְּאָהּ. עַיֵּן לְקַמָּן סִימָן קי''ט סָעִיף ו' שֶׁכָּתַב (ח) לְהֵפֶךְ:
 באר היטב  (ז) נשתטית. אבל אם היתה שוטה בעת הנשואין לא תקנו חז''ל נשואים לשוטה. אבל אם נשתטית אחר הנשואין אז אינו פטור מחיובו אלא כשמגרש אותה וזו א''י לגרש לכן חייב ליתן לה מזונות: (ח) להיפך. ושם כתבתי דכאן איירי בשוטה דא''י לשמור את גיטה ע''ש. והח''מ כתב דכאן איירי דאין רוצה ליתן לה כתובתה ע''ש:


ה מִי שֶׁהָלַךְ (ט) לִמְדִינַת הַיָּם וּבָאָה אִשְׁתּוֹ לְבֵית דִּין לִתְבֹּעַ מְזוֹנוֹת, שְׁלשָׁה חֳדָשִׁים הָרִאשׁוֹנִים מִיּוֹם הֲלִיכָתוֹ אֵין פּוֹסְקִים לָהּ בָּהֶם מְזוֹנוֹת, שֶׁחֲזָקָה אֵין אָדָם מַנִּיחַ בֵּיתוֹ רֵיקָן. הגה: אֲבָל אִם שָׁתְקָה יוֹתֵר, וְתָבְעָה אַחַר כָּךְ, אֵין פּוֹסְקִין לָהּ לְמַפְרֵעַ, רַק מִיּוֹם הַתְּבִיעָה אֲפִלּוּ הֶחֱמִיצוּ הַבֵּית דִּין אֶת הַדִּין (הָרַ''ן פֶּרֶק שְׁנֵי דַּיָּנֵי גְּזֵרוֹת). וְיֵשׁ אוֹמְרִים דְּאִם נִפְרַד מִמֶּנָּה בִּקְטָטָה, וְרוֹצֶה לְעַגְּנָהּ, פּוֹסְקִין לָהּ לְאַלְתַּר, דְּוַדַּאי הִנִּיחַ בֵּיתוֹ רֵיקָן (מָרְדְּכַי רֵישׁ דַּיָּנֵי גְּזֵרוֹת). מִכָּאן וְאֵילָךְ, אֲפִלּוּ אֵין כְּתֻבָּתָהּ בְּיָדָהּ פּוֹסְקִים לָהּ (י) מְזוֹנוֹת, אֲבָל אֵין נוֹתְנִים לָהּ בַּמֶּה (יא) שֶׁתִּתְקַשֵׁט. וְאִם הָיוּ לוֹ נְכָסִים, בֵּית דִּין יוֹרְדִים לִנְכָסָיו וּמוֹכְרִים לִמְזוֹנוֹתֶיהָ, אֲפִלּוּ לֹא שָׁמְעוּ בּוֹ שֶׁמֵּת. וְאֵין מְחַשְּׁבִים עִמָּהּ עַל מַעֲשֵׂה (יב) יָדֶיהָ, עַד שֶׁיָּבוֹא בַּעֲלָהּ, אִם מָצָא שֶׁעָשְׂתָה הֲרֵי אֵלּוּ שֶׁלּוֹ. וְכֵן אִם לֹא עָמְדָה בְּדִין, אֶלָּא מָכְרָה לְעַצְמָהּ (יג) לִמְזוֹנוֹת, מִכְרָהּ קַיָּם, וְאֵינָהּ צְרִיכָה הַכְרָזָה וְלֹא שְׁבוּעָה, עַד שֶׁיָּבוֹא (יד) בַּעֲלָהּ וְיִטְעֹן, אוֹ עַד שֶׁתָּבוֹא לִגְבּוֹת כְּתֻבָּתָהּ אַחַר מוֹתוֹ, מְגַלְגְּלִין עָלֶיהָ שֶׁלֹּא מָכְרָה אֶלָּא לִמְזוֹנוֹת שֶׁהִיא צְרִיכָה לָהֶם:
 באר היטב  (ט) למד''ה. ואם הלך למקום קרוב והי' בדעתו לחזור לביתו ונשתקע שם פוסקים לה מיד עיין ב''ש: (י) מזונות. אפילו לא שמעו שמת: (יא) שתתקשט. שהרי אין לה בעל להתקשט לו. אבל אם הוא חרש ושוטה נותנים לה להתקשט כי אינה מחויבת להיות לעולם בלא תכשיטין ח''מ ב''ש: (יב) ידיה. כ''כ הרמב''ם והרמב''ן והרשב''א דאפילו אם ידוע להב''ד דמעשה ידיה מספיק לה מ''מ פוסקין לה מזונות. ולקמן סעיף יו''ד בהג''ה הביא הרב דברי הטור בשם הרא''ש כשב''ד פוסקים לה מזונות מדקדקין תתלה אם יספיק לה מ''י וכנגד מ''י אין פוסקים לה ע''ש. וכאן לא הביא הרב כלום וצ''ע ח''מ. והב''ש כתב דהעיקר כהרמב''ם והרמב''ן והרשב''א ולא כהרא''ש ע''ש: (יג) למזונות. וה''ה אם מכרה לפרוע חוב בעלה מכרה קיים רשד''ם חח''מ סי' ר''ו: (יד) בעלה. ואז אם יבא הבעל ויטעון צריכה שבועה אבל א''י להוצי' מה שמכרה אע''ג דמכרה בלא הב''ד. וכתב הח''מ כשבא הבעל יוכל לטעון הנחתי לך לך צררי או אמרתי לך צאי מ''י במזונותיך וע''ז הטענה צריכה שבועה. אבל אם טוען תשבע לי שלא הזדמן לך מלאכה לאו טענה היא. אבל מדברי הרא''ש משמע אף בכה''ג טענתו טענה עיין ב''ש:


ו מִי שֶׁנִּשְׁתַּטָּה אוֹ נִתְחָרֵשׁ, פּוֹסְקִין לְאִשְׁתּוֹ תַּכְשִׁיטִין, וּמְפַרְנְסִין אֶת אִשְׁתּוֹ מִנְּכָסָיו: 

ז מִי שֶׁהָלַךְ לִמְדִינַת הַיָּם וְהִפְקִיד כֵּלִים בְּיַד אֶחָד, אוֹ הִשְׁאִילָם לוֹ, מוֹצִיאִין מִיַּד הַנִּפְקָד לִמְזוֹנוֹת אִשְׁתּוֹ. הגה: אֲפִלּוּ צִוָּה הַבַּעַל שֶׁלֹּא לִתֵּן (כֵּן כָּתַב ר''י בִּתְשׁוּבוֹת הוּבְאָה בַּמָּרְדְּכַי פֶּרֶק דַּיָּנֵי גְּזֵרוֹת). וְאִם הֶחֱזִיר הַנִּפְקָד לַבַּעַל אַחַר שֶׁתְּבָעַתּוּ הָאִשָּׁה לְדִין, חַיָּב לְשַׁלֵּם לָהּ (שָׁם בַּמָּרְדְּכַי). וּכְשֶׁמּוֹצִיאִין מִן הַנִּפְקָד, אֵין מוֹצִיאִין רַק לְשִׁשָּׁה (טו) חֳדָשִׁים, אֲפִלּוּ אִם יִרְצֶה הַנִּפְקָד אֵין מְעַכְּבִין מָמוֹנּוֹ שֶׁל בַּעַל יוֹתֵר (שָׁם). וְאֵין מוֹצִיאִין מִנְּכָסִים שֶׁהֵם בְּיַד (טז) אֲחֵרִים כָּל זְמַן שֶׁיֵּשׁ כָּאן בְּנֵי חוֹרִין (בֵּית יוֹסֵף בְּשֵׁם תְּשׁוּבַת הָרַשְׁבָּ''א); אֲבָל מִיַּד הַשּׁוֹאֵל אֵין מוֹצִיאִים, עַד שֶׁיַּגִּיעַ סוֹף זְמַן שְׁאֵלָתוֹ:
 באר היטב  (טו) חדשים. ומ''מ אין נותנין לידה כל הממון רק מעכבין המעות ביד הנפקד או ביד אחר ומפרנסין וזנין אותה מן המעות וע''ל סי' צ''ג: (טז) אחרים. היינו כשיש להם טענה על הנכסים ב''ש ועיין בש''ך ח''מ סי' פ''ו:


ח הָלַךְ בַּעֲלָהּ, וְלָוְתָה וְאָכְלָה, חַיָּב (יז) לְשַׁלֵּם. הגה: הַמַּלְוֶה תּוֹבֵעַ לָאִשָּׁה, וְהִיא תּוֹבַעַת לְבַעֲלָהּ. וְאִם אֵין הָאִשָּׁה כָּאן, תּוֹבֵעַ לַבַּעַל (הָרַ''ן פֶּרֶק שְׁנֵי דַּיָּנֵי גְּזֵרוֹת). (יח) מִיהוּ, אִם מָחֲלָה הָאִשָּׁה לְבַעֲלָהּ, אֵין לַמַּלְוֶה כְּלוּם (מָרְדְּכַי פֶּרֶק יֵשׁ נוֹחֲלִין). פָּסְקוּ לָהּ הַבֵּית דִּין מְזוֹנוֹת וְצִווּ לְאֶחָד לְפַרְנְסָהּ וְלִגְבּוֹת מִנִּכְסֵי בַּעֲלָהּ, אִם מֵת הַבַּעַל אֵין לוֹ עָלֶיהָ כְּלוּם. אֲבָל אִם אָמְרוּ סְתָם לְהַלְווֹת לָהּ, אִם מֵת הַבַּעַל אוֹ אֵין לוֹ לְשַׁלֵּם, וְנָפַל לָהּ (יט) יְרֻשָּׁה מִמָּקוֹם אַחֵר, צְרִיכָה הִיא לְשַׁלֵּם (כֵּן מַשְׁמַע מִתְּשׁוּבַת הָרַשְׁבָּ''א הֵבִיאָה הַבֵּית יוֹסֵף). עָמַד אֶחָד מִדַּעַת עַצְמוֹ וְזָנָהּ (כ) מִשֶּׁלּוֹ, אֵין הַבַּעַל חַיָּב לְשַׁלֵּם (כא) לוֹ וַהֲרֵי זֶה אִבֵּד מְעוֹתָיו. הגה: וְאֵין חִלּוּק בֵּין אָבִיהָ, לְאַחֵר, שֶׁפִּרְנְסָהּ. מִיהוּ, אִם הָיוּ חַיָּבִים (כב) לַבַּעַל וּפִרְנְסוּ אִשְׁתּוֹ, מְנַכִּין לוֹ מֵחוֹבוֹ (כָּל זֶה בְּהַגָּהוֹת מָרְדְּכַי דִּכְתֻבּוֹת). וְאִם אָבִיהָ עָמַד וּפִרְנֵס בִּתּוֹ עִם חֲתָנוֹ, אֲפִלּוּ הָכִי אֵין צָרִיךְ לְשַׁלֵּם לוֹ רַק מְזוֹנוֹת שֶׁלּוֹ, וְלֹא שֶׁל בִּתּוֹ (תְּרוּמַת הַדֶּשֶׁן סִימָן שי''ז). לֹא לָוְתָה, רַק מָכְרָה נְכָסֶיהָ (כג) וּפִרְנְסָה עַצְמָהּ, אֵין לָהּ עָלָיו כְּלוּם וּמַעֲשֵׂה יָדֶיהָ שֶׁלָּהּ (הָרַ''ן רֵישׁ דַּיָּנֵי גְּזֵרוֹת):
 באר היטב  (יז) לשלם. דוק' אם לוחה בעדים: (יח) מיהו אם מחלה האשה לבעלה. האחרונים תמהו מאחר דהבעל משועבד מדר''נ אך היא יכולה למחול ע' מ''ש הב''ש: (יט) ירושה. ל''ד דה''ה אם יש לה נכסים עתה בשעת הלואה דנפרע ממנה ח''מ: (כ) משלו. ואין חילוק בין אם זנה אותה סתם ובין אם זנה אותה לשם מזונות הבעל ב''ש. ואין חילוק בין מזונות לרפואות בין שיש לה קצבה בין שאין לה קצבה ומלבושיה ושכר דירה הרמ''ע מפאנו סי' פ''ט: (כא) לו. וכן האשה אינה חייבת לפרוע מה שהלוו לבעלה ופרנסו אותה הר''מ איסרלש סימן פ''ו. ומ''ש הב''ש כאן. שדיתי ביה נרגא לקמן סי' קמ''א ס''ק י''ג ע''ש: (כב) לבעל. ל''ד חייבים אלא ה''ה אם לקח מנכסי הבעל ופרנס אשתו אע''ג דלא הודיע לבעל תחלה דלא אמרו דהניח מעותיו על קרן הצבי אלא היכא דפרנס משלו הגהת מרדכי. וכתב רשד''ם חא''ה סימן קכ''ג ובשבועה שנשבע המפרנס כמה הוצי' ואם תובע דבר ושיעור חוץ מן השורה לאו כל כמיניה ואינו נאמן אפילו בשבועה ועיין במהר''ם מטראני ח''ב סי' למ''ד: (כג) ופרנסה. דמסתמ' מחלה דדרך הנשים הוא לגלגל עם בעליהן כ''כ הרמב''ן. לפ''ז אפילו אם א''י לעשות שום מלאכה מ''מ א''צ להחזיר לה כי מסתמ' מחלה לו. והר''ן הניח דין זה בצ''ע. מיהו אם אמרה בפני עדים דאין דעתה לוותר דינה כלותה ב''ש:


ט הַבַּעַל שֶׁאָמַר לְאִשְׁתּוֹ בְּשָׁעָה שֶׁהָלַךְ: טְלִי מַעֲשֵׂה יָדַיִךְ (כד) לִמְזוֹנוֹתַיִךְ, וְשָׁתְקָה, אֵין לָהּ מְזוֹנוֹת:
 באר היטב  (כד) מזונות. ואפי' אם ספקה לה מעשה ידיה למזונותיה א''י לומר לה צאי מ''י למזונותיך אא''כ כשהיא מרוצה או ששתקה דהוי קבלה ב''ש:


י הֲרֵי שֶׁעָמְדָה בַּדִּין וּפָסְקוּ לָהּ מְזוֹנוֹת, וּמָכְרוּ בֵּית דִּין וְנָתְנוּ לָהּ, אוֹ שֶׁמָּכְרָה הִיא לְעַצְמָהּ, וּבָא הַבַּעַל וְאָמַר: הִנַּחְתִּי לָהּ (כה) מְזוֹנוֹת, הֲרֵי זוֹ נִשְׁבַּעַת (כו) בִּנְקִיטַת חֵפֶץ שֶׁלֹּא הִנִּיחַ לָהּ. וְאִם לֹא תָּבְעָה וְלֹא מָכְרָה, אֶלָּא לָוְתָה אוֹ שָׁהֲתָה, עַד שֶׁבָּא הוּא וְאָמַר: הִנַּחְתִּי לָךְ מְזוֹנוֹת, וְהִיא אוֹמֶרֶת: לֹא הִנַּחְתָּ אֶלָּא לָוִיתִי מִזֶּה וְנִתְפַּרְנַסְתִּי, נִשְׁבַּע שְׁבוּעַת הֶסֵת שֶׁהִנִּיחַ לָהּ, (כז) וְנִפְטַר, וְיִשָּׁאֵר הַחוֹב (כח) עָלֶיהָ. אֲבָל אֵין הָאִישׁ נֶאֱמָן לוֹמַר שֶׁנָּתַן לָהּ עַל הֶעָתִיד (הָרַ''ן רֵישׁ אַלְמָנָה נִזּוֹנֵית). וְאִם מָכְרָה מִטַּלְטְלִין וְאָמְרָה: לִמְזוֹנוֹת מָכַרְתִּי, וְהוּא טוֹעֵן וְאוֹמֵר: מְזוֹנוֹתַיִךְ הִנַּחְתִּי, נִשְׁבַּעַת שְׁבוּעַת הֶסֵת שֶׁלֹּא הִנִּיחַ. הגה: טָעַן וְאָמַר הָיָה לָהּ לְהוֹצִיא מַעֲשֵׂה יָדֶיהָ בִּמְזוֹנוֹתֶיהָ, אִם לָוְתָה בְּלֹא בֵּית דִּין, וְהִיא בַּעֲלַת מְלָאכָה שֶׁמַּעֲשֵׂה יָדֶיהָ מַסְפִּיקִין לָהּ לִדְבָרִים גְּדוֹלִים, אַף עַל פִּי שֶׁאֵינָן מַסְפִּיקִין לִדְבָרִים קְטַנִּים, טַעֲנָתוֹ טַעֲנָה; אֲבָל אִם פָּסְקוּ לָהּ בֵּית דִּין, צְרִיכִין שֶׁיַּסְפִּיקוּ מַעֲשֵׂה יָדֶיהָ לְכָל דָּבָר (הַכֹּל בַּטּוּר):
 באר היטב  (כה) מזונות. ה''ה אם טוען אמרתי צאי מ''י במזונתך ושתקה: (כו) בנק''ח. היינו אם מכרו הב''ד אפי' מטלטלין צריכה לישבע שבועה בנק''ח. אבל אם היא מכרה אינה נשבעת בנק''ח אלא כשמכרה דוק' קרקע או מטלטלין הידועים שלא היתה יכולה לכפור בהם אבל מכרה מטלטלין שהיתה יכולה לכפות בהם אין עליה אלא שבועת היסת עיין ב''ש: (כז) ונפטר. ל''ד נשבע ונפטר אלא אפי' הפקיד פקדון ביד הזן את אשתו נשבע ונוטל פקדונו רשב''א סי' תתפ''ד: (כח) היה לה וכו'. ר''ל מה שפסק בסעי' ח' כשלותה חייב לשלם היינו כשלא טען הוא אז אין הב''ד פותחין טענה זו אבל אם הוא טען טענתו טענה:


יא הֲרֵי שֶׁלֹּא תָּבְעָה וְלֹא לָוְתָה וְלֹא מָכְרָה אֶלָּא דָּחֲקָה עַצְמָהּ בַּיוֹם וּבַלַּיְלָה וְעָשְׂתָה וְאָכְלָה, אֵין לָהּ כְּלוּם, וְאִם עָשְׂתָה וְהוֹתִירָהּ, הַכֹּל שֶׁלָּהּ: 

יב הָאִשָּׁה שֶׁיָּצְאָה מִבֵּית בַּעֲלָהּ וְהָלְכָה לְבַיִת אַחֵר, אִם בָּאָה מֵחֲמַת (כט) טַעֲנָה שֶׁהִיא בִּשְׁכוּנָה שֶׁיּוֹצִיאוּ עָלֶיהָ שֵׁם רָע וְכַיּוֹצֵא בָּזֶה, חַיָּב לְזוּנָהּ שָׁם אִם תָּבְעָה מְזוֹנוֹת; אֲבָל אִם לֹא תָּבְעָה, מָחֲלָה עַל מְזוֹנוֹת דִּלְשֶׁעָבַר. הגה: וְהוּא הַדִּין אִם הָיְתָה לָהּ קְטָטָה עִם בַּעֲלָהּ וְלֹא מִתְּדַר לַהּ עִמּוֹ, וְהַמְּנִיעָה מִמֶּנּוּ, וְלָוְתָה לִמְזוֹנוֹת, צָרִיךְ לְשַׁלֵּם; אֲבָל אִם הַמְּנִיעָה מִמֶּנָּה, אֵין צָרִיךְ לְשַׁלֵּם, דְּאֵין הָאִישׁ חַיָּב בִּמְזוֹנוֹת אִשְׁתּוֹ אֶלָּא כְּשֶׁהִיא (ל) עִמּוֹ (מָרְדְּכַי פֶּרֶק שְׁנֵי דַּיָּנֵי גְּזֵרוֹת וְכֵן כָּתַב הַבֵּית יוֹסֵף בְּשֵׁם הָרִיטְבָ''א). וְדַוְקָא שֶׁבַּעֲלָהּ בָּעִיר, אֲבָל אֵין בַּעֲלָהּ בָּעִיר אֵין נַפְקוּתָא אִם הָלְכָה לְבֵית אָבִיהָ. וְאִם מִשּׁוּם מְלָאכוֹת הַבַּיִת, אִם הָיְתָה חוֹלָה פְּשִׁיטָא דְּחַיָּב, דְּחוֹלָה לָאו בַּת מְלָאכָה הִיא; וְאִם אֵינָהּ חוֹלָה, מְנַכֶּה לָהּ מִמְּזוֹנוֹתֶיהָ כְּפִי מַה שֶּׁצָּרִיךְ לִשְׂכֹּר מִי שֶׁעוֹשָׂה לוֹ הַמְּלָאכוֹת קְטַנּוֹת שֶׁבַּבַּיִת, אֲבָל אֵינָהּ מַפְסֶדֶת מִשּׁוּם זֶה מְזוֹנוֹתֶיהָ, רַק מֵחֲמַת מַעֲשֵׂה יָדֶיהָ אִם בַּת מְלָאכָה הִיא (כָּל זֶה בַּבֵּית יוֹסֵף סִימָן ע''ז בְּשֵׁם תְּשׁוּבַת הָרַשְׁבָּ''א). וּבְמָקוֹם שֶׁחַיָּב לָהּ מְזוֹנוֹת, אַף עַל פִּי שֶׁבַּעֲלָהּ הִכְרִיז שֶׁלֹּא יַלְוֶה לָהּ אָדָם, וְהוּא בָּעִיר וְלֹא תְּבָעַתּוּ בַּדִּין, וְלָוְתָה, חַיָּב לְשַׁלֵּם, דְּלָאו כָּל כְּמִינֵּהּ. וְהוּא דְּלֹא סִפְּקָה בְּמַעֲשֵׂה יָדֶיהָ (תְּשׁוּבַת הָרַשְׁבָּ''א סִימָן תצ''ב):
 באר היטב  (כט) טענה. אבל בדברים בעלמ' אינה נאמנת: (ל) עמו. אפילו למאן דס''ל דהבעל יוכל להשרות אשתו ע''י שליש כמש''ל סי' ע' מכל מקום היא א''י להשרות אותו וכשתלך אין לה מזונות אפי' לפי ברכת הבית אחרונים:




סימן עא - שחיב לזון בניו ובנותיו כשהם קטנים
ובו ד' סעיפים 
א חַיָּב אָדָם לָזוּן בָּנָיו (א) וּבְנוֹתָיו עַד שֶׁיִּהְיוּ בְּנֵי שֵׁשׁ, אֲפִלּוּ יֵשׁ לָהֶם נְכָסִים שֶׁנָּפְלוּ לָהֶם מִבֵּית אֲבִי אִמָּם; וּמִשָּׁם וְאֵילָךְ, זָנָן כְּתַקָּנַת (ב) חֲכָמִים עַד שֶׁיִּגְדְּלוּ. וְאִם לֹא רָצָה, גּוֹעֲרִין בּוֹ וּמַכְלִימִין אוֹתוֹ וּפוֹצְרִין בּוֹ. וְאִם לֹא רָצָה, מַכְרִיזִין עָלָיו בַּצִּבּוּר וְאוֹמְרִים: ''פְּלוֹנִי אַכְזָרִי הוּא וְאֵינוֹ רוֹצֶה לָזוּן בָּנָיו, וַהֲרֵי הוּא פָּחוּת מֵעוֹף טָמֵא שֶׁהוּא זָן אֶפְרוֹחָיו''; וְאֵין כּוֹפִין אוֹתוֹ לְזוּנָן. בַּמֶּה דְבָרִים אֲמוּרִים, בְּשֶׁאֵינוֹ אָמוּד, אֲבָל אִם הָיָה אָמוּד שֶׁיֵּשׁ לוֹ מָמוֹן הָרָאוּי לִתֵּן צְדָקָה הַמַּסְפֶּקֶת לָהֶם, מוֹצִיאִים מִמֶּנּוּ בְּעַל כָּרְחוֹ, מִשּׁוּם צְדָקָה, וְזָנִין אוֹתָם עַד (ג) שֶׁיִּגְדְּלוּ. הגה: וְדַוְקָא לְעִנְיַן מְזוֹנוֹת הַבָּנוֹת, אֲבָל לֹא כּוֹפִין לְהַשִּׂיא (ד) בְּנוֹתָיו; וְאַף עַל פִּי שֶׁמִּצְוָה לִתֵּן לְבִתּוֹ נְדוּנְיָא רְאוּיָה, מִכָּל מָקוֹם לָא כַּיְפִינָן לֵהּ, אֶלָּא מַה שֶּׁיִּרְצֶה יִתֵּן, רַק שֶׁיַּשִּׂיאָן (הַגָּהוֹת מָרְדְּכַי דְּקִדּוּשִׁין, וְכֵן כָּתַב תא''ו נָתִיב כ''ב):
 באר היטב  (א) ובנותיו. אפילו אינו אמוד ואין זנין אותם לפי עשרו כמ''ש סימן ע''ג סעיף ו' לענין כסות. וחייב לזון אותם אפילו אם אמם מתה. ואם האב מת והניח בנים קטנים וגדולים חולקים בשוה וא''צ לפרוע להם מזונות עד שיהיה בני שש כי חיוב זה לזון אותם עד שיהי' בני שש אינו מוטל אלא על אביהן כל ימי חייו ולא אחר מותו. מהר''ם מלובלין סי' ע''ט. ומהריב''ל ח''ב סי' כ': ומהר''י ווייל בלקוטיו סי' י''א כתב היכא דאין לו לתינוק חייבין היורשים לזונו. האם אינה חייבת במזונות בניה הקטנים מהר''י ווייל שם: (ב) חכמים. היינו כשאין להם ממון אבל אם יש להם ממון אין שום חיוב עליו ב''ח ב''ש: (ג) שיגדלו. בדרישה הקשה למה עד שיגדלו הא אפי' אחר שיגדלו חייב לזון אותם בתורת צדקה לא יהא אלא קרוב אחר כמ''ש בי''ד סי' רנ''א עיין ב''ש בה''י וכנה''ג דף ל''ז ע''א סעיף ה': (ד) בנותיו. הלשון מגומגם והכוונה דכופין אותו להשיאן אבל אין כופין אותו כמה נדוני' שיתן להם דאין עליו חיוב רק להשיאן ועישור נכסיו לא תקנו חז''ל כשהוא חי בתשובת רש''ך ח''ב סי' קפ''א כ' דכופין לסיוע לנדן קרוביו ועיין במהרי''ק שורש קמ''ח:


ב מִי שֶׁהָלַךְ לִמְדִינַת הַיָּם וְהִנִּיחַ בָּנָיו כָּאן, מוֹכְרִים מִנְּכָסָיו לְפַרְנָסָה עַד שֶׁיִּהְיוּ בְּנֵי שֵׁשׁ; אֲבָל מִבְּנֵי שֵׁשׁ וָמַעְלָה, אֵין זָנִין אוֹתָם (ה) מִנְּכָסָיו. הגה: וְיֵשׁ אוֹמְרִים הַיְנוּ דַּוְקָא שֶׁלֹּא הִתְחִיל לְזוּנָן אַחַר שֵׁשׁ, אֲבָל הִתְחִיל לְזוּנָן, נִזּוֹנִין מִנְּכָסָיו, דְּוַדַּאי נִיחָא לֵהּ (ו) בְּהָכִי (מָרְדְּכַי פֶּרֶק נַעֲרָה בְּשֵׁם ר''י). וְיֵשׁ אוֹמְרִים אִם אָמוּד, זָנִין אוֹתָן בְּכָל עִנְיָן, מִשּׁוּם צְדָקָה (כָּךְ מַשְׁמַע בַּטּוּר):
 באר היטב  (ה) מנכסיו. אפי' הוא אמוד אין זנין לבניו לשלא בפניו ח''מ ב''ש: (ו) בהכי. מיהו תוס' פ' נערה דמ''ח בד''ה ולא שאני לך וכו' כתבו דר''י חולק וס''ל דסבר' זו מהני דוק' בנשתטה אבל אם הלך למד''ה לדעת ולא צוה ליתן להם מזונות לא ניחא ליה אפי' נתן להם מזונות קודם לכן ע' ח''מ:


ג מִי שֶׁנִּשְׁתַּטָּה, מְפַרְנְסִים מִנְּכָסָיו בָּנָיו וּבְנוֹתָיו, אֲפִלּוּ הֵן יְתֵרִין עַל שֵׁשׁ, עַד שֶׁיִּגְדְּלוּ: 

ד הַבָּא עַל הַפְּנוּיָה וְיָלְדָה מִמֶּנּוּ, אִם הוּא מוֹדֶה שֶׁהַוָּלָד מִמֶּנּוּ, חַיָּב לְזוּנוֹ: 



סימן עב - דין המדיר את אשתו מלהנות
ובו סעיף אחד 
א הַמַּדִּיר אֶת אִשְׁתּוֹ מִלֵּהָנוֹת לוֹ, אוֹ שֶׁלֹּא תִּטְעֹם אֶחָד מִכָּל הַמִּינִים, אוֹ שֶׁנָּדְרָה הִיא וְקִיֵּם לָהּ הוּא, עַיֵּן בְּיוֹרֶה דֵעָה בְּסִימָן רל''ה סָעִיף ג': 



סימן עג - שחיב בכסות ומדור וכלי בית לאשתו
ובו ט' סעיפים 
א כְּסוּתָהּ כֵּיצַד, חַיָּב לִתֵּן לָהּ בְּגָדִים הָרְאוּיִים לָהּ בִּימוֹת הַגְּשָׁמִים וּבִימוֹת (א) הַחַמָּה, בְּפָחוֹת שֶׁלּוֹבֶשֶׁת כָּל אִשָּׁה בַּעֲלַת בַּיִת שֶׁבְּאוֹתָהּ הַמְּדִינָה. וְאִם בְּאוֹתוֹ מָקוֹם אֵין דֶּרֶךְ לָצֵאת אִשָּׁה לַשּׁוּק עַד שֶׁיִּהְיֶה עָלֶיהָ רְדִיד הַחוֹפֶה אֶת כָּל גּוּפָהּ, נוֹתֵן לָהּ רְדִיד הַפָּחוּת שֶׁבְּכָל הָרְדִידִין. וְאִשָּׁה לֹא תַּרְגִּיל עַצְמָהּ לָצֵאת הַרְבֵּה, שֶׁאֵין יֹפִי לָאִשָּׁה אֶלָּא לֵישֵׁב בְּזָוִיּוֹת בֵּיתָהּ (טוּר). וּבִכְלַל הַכְּסוּת שֶׁהוּא חַיָּב לִתֵּן לָהּ, כְּלֵי בַיִת, וּמָדוֹר שֶׁיוֹשֶׁבֶת בּוֹ. וּמַה הֵם כְּלֵי בַיִת, מִטָּה מֻצַּעַת וּמַפָּץ (פֵּרוּשׁ, כְּעֵין מַחְצֶלֶת) אוֹ מַחְצֶלֶת לֵישֵׁב עָלֶיהָ, וּכְלֵי אֲכִילָה וּשְׁתִיָּה כְּגוֹן קְדֵרָה וּקְעָרָה וְחָבִית וּפַךְ וְנֵר וְכוֹס וּבַקְבּוּק וְכַיּוֹצֵא בָּהֶן:
 באר היטב  (א) החמה. כלומר נותן לה חדשים בימות הגשמים והשחקים הם שלה להתכסות בהם בימי נדותה ש''ס:


ב הַמָּדוֹר שֶׁשּׂוֹכֵר לָהּ, בַּיִת שֶׁל אַרְבַּע אַמּוֹת עַל אַרְבַּע אַמּוֹת, וְתִהְיֶה רְחָבָה חוּצָה לוֹ, וְיִהְיֶה לוֹ בֵּית הַכִּסֵא חוּץ מִמֶּנּוּ: 

ג וּמְחַיְּבִין אוֹתוֹ לִתֵּן לָהּ תַּכְשִׁיטִים, כְּגוֹן בִּגְדֵי צִבְעוֹנִים לְהַקִּיף עַל רֹאשָׁהּ וּפַדַּחְתָּהּ, וּפוּךְ (פֵּרוּשׁ, כַּחַל שָׁחֹר) וְשָׂרָק (פֵּרוּשׁ, צֶמֶר גְּפָנִים שֶׁצוֹבְעִים אוֹתוֹ בְּחָרִיעַ וּמַעֲבִירִין אוֹתוֹ עַל פְּנֵי כַּלּוֹת שֶׁתִּתְרָאֶנָּה אֲדֻמּוֹת, עָרוּךְ), וְכַיּוֹצֵא בָּהֶן: 

ד בַּמֶּה דְבָרִים אֲמוּרִים, בְּעָנִי שֶׁבְּיִשְׂרָאֵל. אֲבָל בְּעָשִׁיר, כָּל דְּבָרִים הַלָּלוּ נוֹתֵן לָהּ לְפִי עָשְׁרוֹ: 

ה אִם קָצְרָה יָדוֹ לִתֵּן לָהּ, אֲפִלּוּ כְּעָנִי שֶׁבְּיִשְׂרָאֵל, כּוֹפִין אוֹתוֹ לְהוֹצִיא, וְתִהְיֶה הַכְּתֻבָּה חוֹב עָלָיו עַד שֶׁיַּעֲשִׁיר. [טוּר] (ב) וְעַיֵּן לְעֵיל סִימָן ע' סָעִיף ג':
 באר היטב  (ב) עסי' ע'. דשם הביא דעת ר''ת דס''ל דאין כופין להוצי' כשאין לו מזון לזון אותה. ה''נ אין כופין אותו להוצי' בשביל כסות ח''מ ב''ש:


ו בָּנָיו וּבְנוֹתָיו עַד בְּנֵי (ג) שֵׁשׁ, חַיָּב לִתֵּן לָהֶם כְּסוּת וּכְלֵי תַּשְׁמִישׁ וּמָדוֹר, וְאֵינוֹ נוֹתֵן לָהֶם כְּפִי עָשְׁרוֹ, אֶלָּא כְּפִי צָרְכָּן (ד) בִּלְבַד:
 באר היטב  (ג) שש. וה''ה אף אחר שש מפצירים בו. ואם הוא אמוד כופין אותו כמו גבי מזונות ח''מ ב''ש: (ד) בלבד. ולא לפי כבודו כי דוק' באשתו נותנים לפי כבודו אבל לא לבניו:


ז כָּל מִי שֶׁיֵּשׁ לוֹ עָלָיו מְזוֹנוֹת, בֵּין בְּחַיָּיו בֵּין אַחַר מוֹתוֹ, יֵשׁ לוֹ כְּסוּת וּכְלֵי בַּיִת וּמָדוֹר; וְכָל שֶׁבֵּית דִּין מוֹכְרִים לִמְזוֹנוֹת, מוֹכְרִים (ה) לִכְסוּת וּכְלֵי בֵּיתוֹ וּמְדוֹרוֹ:
 באר היטב  (ה) לכסות. כי היכא דאמר לה צאי מ''י במזונותיך מהני. אף אם אמר לה צאי מ''י בכסותך מהני הרדב''ז ח''א סי' ק''ו:


ח דִּין הַבַּעַל עִם אִשְׁתּוֹ בְּטַעֲנַת הַכְּסוּת וְהַכֵּלִים וּשְׂכַר הַמָּדוֹר, כְּדִינָם בְּטַעֲנַת הַמְּזוֹנוֹת; אִם אָמַר הוּא: נָתַתִּי, וְהִיא אוֹמֶרֶת: לֹא נָתַן: 

ט מִי שֶׁמִּשְׁכֵּן כְּסוּת אִשְׁתּוֹ, אֵינָהּ יְכוֹלָה לְהוֹצִיא מִיָּדוֹ בְּלֹא כְּלוּם. וְעַיֵּן לְקַמָּן סִימָן צ': 



סימן עד - המדיר אשתו מכמה דברים
ובו י''ב סעיפים 
א הִדִּירָהּ שֶׁלֹּא תִּתְקַשֵּׁט, וּתְלָאוֹ בְּתַשְׁמִישׁ, שֶׁאָמַר: קוּנָם הֲנָאַת תַּשְׁמִישֵׁךְ עָלַי אִם תִּתְקַשְּׁטִי, תִּתְקַשֵּׁט מִיָּד וְתֵאָסֵר בְּתַשְׁמִישׁ, וִיקַיֵּם שִׁבְעָה יָמִים וְאָז יוֹצִיא וְיִתֵּן כְּתֻבָּה. וְיֵשׁ אוֹמְרִים שֶׁאִם הִדִּירָהּ שֶׁלֹּא תִּתְקַשֵּׁט, בַּעֲנִיּוֹת, שָׁנָה אַחַת יְקַיֵּם, יוֹתֵר מִכֵּן יַתִּיר נִדְרוֹ אוֹ יוֹצִיא וְיִתֵּן כְּתֻבָּה; וּבַעֲשִׁירוֹת, שְׁלשִׁים יוֹם יְקַיֵּם, יוֹתֵר מִכֵּן יַתִּיר אֶת נִדְרוֹ אוֹ יוֹצִיא וְיִתֵּן כְּתֻבָּה: 

ב נָדְרָה הִיא שֶׁלֹּא תִּתְקַשֵּׁט, אוֹ שֶׁאָמְרָה: קוּנָם תַּשְׁמִישְׁךָ עָלַי אִם אֶתְקַשֵּׁט, וְשָׁמַע וְלֹא הֵפֵר לָהּ, יוֹצִיא וְיִתֵּן כְּתֻבָּה. וְעַיֵּן עוֹד חִלּוּקֵי דִּינִים אֵלּוּ בְּיוֹרֶה דֵּעָה סִימָן רל''ה: 

ג אָסַר הַבַּעַל כְּלֵי שְׁכֵנָיו עָלָיו, אוֹ כֵּלָיו עַל שְׁכֵנָיו, כְּדֵי שֶׁלֹּא תַּשְׁאִילֵם וְלֹא תִּשְׁאַל מֵהֶן; אוֹ שֶׁאָמְרָה הִיא: קוּנָם תַּשְׁמִישְׁךָ עָלַי אִם אֶשְׁאַל מִשְּׁכֵנַי כֵּלִים אוֹ אַשְׁאִילֵם מִכֵּלַי, וְשָׁמַע וְקִיֵּם לָהּ, יוֹצִיא מִיָּד וְיִתֵּן כְּתֻבָּה. וְאִם אָמַר הוּא: קוּנָם תַּשְׁמִישֵׁךְ עָלַי אִם תִּשְׁאַל מֵהֶם כֵּלִים אוֹ תַּשְׁאִילֵם, אִי אֶפְשָׁר לָהּ שֶׁלֹּא תִּשְׁאַל מֵהֶם וְלֹא תַּשְׁאִילֵם, וַהֲרֵי הִיא נֶאֶסְרָה מִיָּד, וְיוֹצִיא לְאַחַר שִׁבְעָה יָמִים וְיִתֵּן כְּתֻבָּה. וְאִם הִיא אָסְרָה כְּלֵי שְׁכֵנֵיהָ עָלֶיהָ כְּדֵי שֶׁלֹּא תִּשְׁאַל מֵהֶם, אוֹ שֶׁאָסְרָה עַל עַצְמָהּ כְּלֵי בַּעֲלָהּ שֶׁלֹּא תּוּכַל לְהַשְׁאִילֵם, כְּדֵי שֶׁלֹּא יַחֲזִיקוּ לָהֶם טוֹבָה, אוֹ שֶׁנָּדְרָה שֶׁלֹּא לֶאֱרֹג בְּגָדִים נָאִים לְבָנָיו, וְהוּא אֵינוֹ יָכוֹל לְהָפֵר שֶׁאֵין זֶה מִדְּבָרִים שֶׁבֵּינוֹ לְבֵינָהּ, וַאֲסוּרָה לֶאֱרֹג וְלִשְׁאֹל וּלְהַשְׁאִיל כֵּלִים, תֵּצֵא בְּלֹא כְּתֻבָּה, מִפְּנֵי שֶׁמַשִּׂיאָתוֹ שֵׁם רָע בִּשְׁכֵנָיו: 

ד נָדְרָה שֶׁלֹּא תֵּלֵךְ לְבֵית אָבִיהָ, וּתְלָאַתּוּ בְּתַשְׁמִישׁ, שֶׁאָמְרָה: קוּנָם תַּשְׁמִישְׁךָ עָלַי אִם אֵלֵךְ לְבֵית אָבִי; שֶׁאִם לֹא תְּלָאַתּוּ בְּתַשְׁמִישׁ אֶלָּא אָמְרָה: קוּנָם בֵּית אָבִי עָלַי, אֵינוֹ יָכוֹל לְהָפֵר, אֶלָּא כֵּיוָן שֶׁתְּלָאַתּוּ בְּתַשְׁמִישׁ יָכוֹל לְהָפֵר; וְכֵיוָן שֶׁשָּׁמַע וְלֹא הֵפֵר, יוֹצִיא מִיָּד וְיִתֵּן כְּתֻבָּה. וְאִם הוּא אוֹמֵר: קוּנָם תַּשְׁמִישֵׁךְ עָלַי אִם תֵּלְכִי לְבֵית אָבִיךְ יוֹתֵר מֵחֹדֶשׁ, אִם הוּא דָּר עִמָּהּ בָּעִיר, אוֹ יוֹתֵר מֵרֶגֶל אִם הוּא דָּר בְּעִיר אַחֶרֶת, יְקַיֵּם שִׁבְעָה יָמִים וְאָז יוֹצִיא וְיִתֵּן כְּתֻבָּה: 

ה נָדְרָה הִיא וְאָמְרָה: קוּנָם הֲנָאַת תַּשְׁמִישְׁךָ עָלַי אִם אֵלֵךְ לְבֵית הָאֵבֶל אוֹ לְבֵית הַמִּשְׁתֶּה, וְשָׁמַע וְלֹא הֵפֵר, יוֹצִיא מִיָּד וְיִתֵּן כְּתֻבָּה: 

ו וְאִם הִדִּיר הוּא, שֶׁאָמַר: קוּנָם הֲנָאַת תַּשְׁמִישֵׁךְ עָלַי אִם תֵּלְכִי, יוֹצִיא לְאַחַר שִׁבְעָה יָמִים וְיִתֵּן כְּתֻבָּהּ. וְאִם טוֹעֵן: הִדַּרְתִּיהָ בִּשְׁבִיל בְּנֵי אָדָם פְּרוּצִים הַמְּצוּיִים שָׁם, אִם הֻחְזְקוּ שָׁם, נֶאֱמָן; וְאִם לָאו, אֵינוֹ נֶאֱמָן: 

ז הִדִּירָהּ שֶׁלֹּא תֵּלֵךְ לְמֶרְחָץ בַּכְּרַכִּים שַׁבָּת אַחַת, וּבַכְּפָרִים שְׁתֵּי שַׁבָּתוֹת. שֶׁלֹּא תִּנְעַל מִנְעָל בַּכְּפָרִים שְׁלשָׁה יָמִים, וּבַכְּרַכִּים מֵעֵת לְעֵת. יָתֵר עַל כֵּן (יַתִּיר אֶת נִדְרוֹ אוֹ) יוֹצִיא וְיִתֵּן כְּתֻבָּה: 

ח הִדִּירָהּ וְאָמַר לָהּ: קוּנָם תַּשְׁמִישֵׁךְ עָלַי אִם תֵּלְכִי לְבֵית הַמֶּרְחָץ בַּכְּרַכִּים יוֹתֵר מִשַּׁבָּת אַחַת, וּבַכְּפָרִים יוֹתֵר מִשְּׁתֵּי שַׁבָּתוֹת; אוֹ אִם תִּנְעֲלִי מִנְעָל בַּכְּפָרִים יוֹתֵר מִשְּׁלשָׁה יָמִים, וּבַכְּרַכִּים יוֹתֵר מֵעֵת לְעֵת; יַמְתִּין שִׁבְעָה יָמִים וְאַחַר כָּךְ יוֹצִיא וְיִתֵּן כְּתֻבָּה: 

ט הָאוֹמֵר לְאִשְׁתּוֹ: אֵין רְצוֹנִי שֶׁיָּבוֹאוּ לְבֵיתִי אָבִיךְ וְאִמֵּךְ וְאַחַיִךְ וְאַחְיוֹתַיִךְ, שׁוֹמְעִין לוֹ, וְתִהְיֶה הִיא הוֹלֶכֶת לָהֶם כְּשֶׁאֵרַע לָהֶם דָּבָר; וְתֵלֵךְ לְבֵית אָבִיהָ פַּעַם אַחַת בְּחֹדֶשׁ, וּבְכָל רֶגֶל; וְלֹא יִכָּנְסוּ הֵם לָהּ, אֶלָּא אִם אֵרַע לָהּ דָּבָר, כְּגוֹן חֹלִי אוֹ לֵדָה: 

י וְכֵן הִיא שֶׁאָמְרָה: אֵין רְצוֹנִי שֶׁיָּבוֹאוּ לְבֵיתִי אָבִיךָ וְאִמְּךָ אַחֶיךָ וְאַחְיוֹתֶיךָ, וְאֵינִי שׁוֹכֶנֶת עִמָּהֶם בְּחָצֵר אֶחָד, מִפְּנֵי שֶׁמְּרֵעִין לִי וּמְצֵרִין לִי, שׁוֹמְעִין לָהּ. הגה: וְדַוְקָא שֶׁנִּרְאֶה בְּבֵית דִּין שֶׁיֵּשׁ מַמָּשׁ בִּדְבָרֶיהָ, שֶׁהֵם מְרֵעִין לָהּ וְגוֹרְמִין קְטָטָה בֵּינָהּ לְבַעֲלָהּ; אֲבָל בְּלָאו הָכִי, אֵין שׁוֹמְעִין לָהּ, דְּהָא הַמָּדוֹר אֵינָהּ שֶׁלָּהּ רַק שֶׁל בַּעֲלָהּ (הַמַּגִּיד מִשְׁנֶה פֶּרֶק י''ג דְּאִשּׁוּת). וְנוֹהֲגִין לְהוֹשִׁיב עִמָּהֶם אִישׁ אוֹ אִשָּׁה נֶאֱמָנִים, וְתָדוּר עִמָּהֶם עַד שֶׁיִּתְבָּרֵר עַל יְדֵי מִי נִתְגַּלְגֵּל הָרִיב וְהַקְּטָטָה: 

יא הָאִישׁ שֶׁאָמַר: אֵינִי דָּר בְּמָבוֹי זֶה מִפְּנֵי שֶׁבְּנֵי אָדָם רָעִים, אוֹ פְּרֻצִּים, אוֹ כּוּתִים בִּשְׁכוּנָתִי, וַאֲנִי מִתְיָרֵא מֵהֶם, שׁוֹמְעִין לוֹ, וְאַף עַל פִּי שֶׁלֹּא הֻחְזְקוּ בִּפְרִיצוּת; וַאֲפִלּוּ הָיָה הַמָּדוֹר שֶׁלָּהּ, מוֹצִיאִין אוֹתָהּ מִמֶּנּוּ: 

יב וְכֵן הִיא שֶׁאָמְרָה כֵּן, אַף עַל פִּי שֶׁהוּא אוֹמֵר: אֵינִי מַקְפִּיד עֲלֵיהֶם, שׁוֹמְעִין לָהּ. אִישׁ הַמַּכֶּה אֶת אִשְׁתּוֹ אוֹ הִיא מְקַלַּלְתּוֹ, עַיֵּן דִּינוֹ לְקַמָּן סִימָן קנ''ד: 



סימן עה - חלוק הארצות לענין נשואין, ודיני ארץ ישראל
ובו ה' סעיפים 
א שָׁלשׁ אֲרָצוֹת בְּאֶרֶץ יִשְׂרָאֵל חֲלוּקוֹת זוֹ מִזּוֹ לְעִנְיַן נִשּׂוּאִין, יְהוּדָה וְעֵבֶר הַיַּרְדֵּן וְהַגָּלִיל. וְכָל הַיִּשּׁוּב הוּא אֲרָצוֹת, כְּגוֹן אֶרֶץ כְּנַעַן וְאֶרֶץ מִצְרַיִם וְאֶרֶץ תֵּימָן שֶׁחֲלוּקִים (א) בִּלְשׁוֹנָם (מוהר''ם סִימָן קי''ז). שֶׁמִּי שֶׁהוּא מֵאֶרֶץ מֵהָאֲרָצוֹת וְנָשָׂא אִשָּׁה בְּאֶרֶץ (ב) אַחֶרֶת, כּוֹפִין אוֹתָהּ וְיוֹצְאָה עִמּוֹ (ג) לְאַרְצוֹ, אוֹ תֵּצֵא בְּלֹא כְּתֻבָּה וּבְלֹא תּוֹסֶפֶת, שֶׁעַל מְנָת כֵּן נְשָׂאָהּ, אַף עַל פִּי שֶׁלֹּא פֵּרַשׁ. אֲבָל אֵינוֹ יָכוֹל לְהוֹצִיאָהּ מֵעִיר (ד) לִכְרַךְ אוֹ לְהֵפֶךְ, בְּגָלִיל (אֶחָד), אַף עַל פִּי שֶׁהִתְנָה עִמָּהּ לְהוֹצִיאָהּ מִגָּלִיל לִיהוּדָה (הָרַ''ן פֶּרֶק שְׁנֵי דַּיָּנֵי גְּזֵרוֹת, וְכֵן כָּל כַּיּוֹצֵא בָּזֶה). אֲבָל הַנּוֹשֵׂא אִשָּׁה בְּאַחַת מֵהָאֲרָצוֹת, וְהוּא מֵאַנְשֵׁי אוֹתָהּ הָאֶרֶץ, אֵינוֹ יָכוֹל לְהוֹצִיאָהּ לְאֶרֶץ (ה) אַחֶרֶת, אֲבָל מוֹצִיאָהּ מִמְּדִינָה (ו) לִמְדִינָה וּמִכְּפָר לִכְפָר בְּאוֹתָם הָאֲרָצוֹת, וְאֵינוֹ יָכוֹל לְהוֹצִיאָהּ מִמְּדִינָה לִכְפָר וּמִכְּפָר לִמְדִינָה. הגה: וְיֵשׁ אוֹמְרִים דְּאִם הָיוּ שְׁנֵיהֶם מֵאֶרֶץ (ז) אַחַת, וּנְשָׂאָהּ בְּאֶרֶץ אַחֶרֶת, הִיא יְכוֹלָה לָכֹף אוֹתוֹ לֵילֵךְ עִמָּהּ לְאַרְצָהּ, אֲפִלּוּ מִכְּפָר לִמְדִינָה אוֹ לְהֵפֶךְ (טוּר בְּשֵׁם רַבֵּנוּ תָּם). אֲבָל אִם שְׁנֵיהֶם מֵאֶרֶץ אַחַת וּנְשָׂאָהּ בְּאוֹתָהּ הָאֶרֶץ, אֵין אֶחָד מֵהֶם כּוֹפֶה לַשֵּׁנִי לְהוֹצִיאוֹ מִמְּדִינָה לִכְפָר אוֹ לְהֵפֶךְ; אֲבָל מִמְּדִינָה לִמְדִינָה אוֹ מִכְּפָר לִכְפָר, הָאִשָּׁה יְכוֹלָה לְהַכְרִיחוֹ שֶׁיֵּלֵךְ עִמָּהּ לִמְקוֹמָהּ, הוֹאִיל וְהֵם שָׁוִים (גַּם זֶה שָׁם). הָיָה דָּר עִמָּהּ בְּעִירוֹ וְלָא מִתְּדַר שָׁם, וְנָסַע עִמָּהּ לְעִירָהּ דֶּרֶךְ מִקְרֶה, וְלָא אִתְּדַר לֵיהּ, יָכוֹל לַחֲזֹר (ח) וּלְהוֹצִיאָהּ (רִיבָ''שׁ סִימָן פ''ח). יֵשׁ אוֹמְרִים אִם לֹא יוּכַל לְהַחֲיוֹת וּלְפַרְנֵס עַצְמוֹ, כּוֹפִין אִשְׁתּוֹ שֶׁתֵּלֵךְ עִמּוֹ לְמָקוֹם שֶׁיִּרְצֶה (תְּרוּמַת הַדֶּשֶׁן סִימָן רט''ו), (ט) וְיֵשׁ חוֹלְקִין (בֵּית יוֹסֵף וְכֵן מַשְׁמָע בָּרִיבָ''שׁ סִימָן פ''א). מִי שֶׁהוּא מִמְּדִינָה אַחַת וְיֵשׁ לוֹ שָׁם אִשָּׁה, וְנָשָׂא אַחֶרֶת בִּמְדִינָה אַחֶרֶת, צְרִיכָה לֵילֵךְ עִמּוֹ לְעִירוֹ, דְּוַדַּאי נְשָׂאָהּ לָשׁוּב לְבֵיתוֹ (בֵּית יוֹסֵף בְּשֵׁם הָרשב''ץ). וְעַיֵּן לְקַמָּן סִימָן קנ''ד סָעִיף ט', עוֹד מִדִּינִים אֵלּוּ:
 באר היטב  (א) בלשונם. בריב''ש סימן קע''ז מבואר כל שהוא מלכות אחרת אין מוציאין אפילו אין חלוקים בלשונם. ובמלכות אחת אין מוציאין אלא אם חלוקים בלשונם. עיין ב''ש: (ב) אחרת. הנה בזה יש ג' שיטות. ולדעת הרי''ף והרמב''ם והר''ן והריב''ש אין חילוק בין אירוס לבין נשא לעולם כשהוא ממדינה א' ואירס או נשא במדינה אחרת צריכה להוליך עמו וכופין אותה ואם לא תלך אחריו דינה כמורדת. ולשיטת הר''ם מרוטנבורק יש חילוק בין אירוס לבין נשא היינו אם אירוס במדינה אחרת צריכה להוליך עמו למדינה שלו. אבל אם נשא במקום מולדתה אין כופין אותה להלך אחריו. והטור כתב בדברי מהר''ם אפילו לא נשאה וכו'. כבר עמדו עליו האחרונים ב''ח ח''מ ב''ש ע''ש. ושיטה שלישית הוא שיטות ר''ת ויתבאר בסמוך: (ג) לארצו. יש להסתפק אם מ''ש לארצו הוא דוקא אבל להוליכה אל ארץ אחרת שאינו לא ארצו ולא ארצה אין כופין אותה לילך אחריו. או דילמ' מ''ש צריכה לילך אחריו לארצו ל''ד והכוונ' שצריכה לילך אחריו ואפילו שיוליכנה לארץ אחרת שאינה לא ארצו ולא ארצה כנה''ג דף צ''ח ע''א. כתב מהרי''ט ח''א סי' מ''ז הא דכופין אותה דיוצאה עמו לארצו. דוקא כשלא בא לעיר הזאת אלא לענין נשואין בלבד אבל מי שהלך שם עם ביתו ודר בה כמה שנים ואחר כמה שנים נשא שם אשה א''ל שע''ד לחזור לעירו נשאה ואע''פ שדעתו היה כן דברים שבלב אינן דברים ע''ש: (ד) לכרך. כלומר אע''ג דמגליל ליהודה יוכל לכופה אפי' מכרך לעיר כיון שהיא צריכה לילך אחריו מ''מ בגליל א''י להוציאה מעיר לכרך או להיפוך ויש להסתפק אם יוכל להוציאה בגליל למקום השוה. או אם רוצה להניחה במקומה והיא אומרת על מנת כן נשאתיך שתוליכני למקומך ותן מקומך עלי אי נאמר שהברירה בידו או לא ח''מ. וב''ש כתב בפשיטות דהברירה בידו להניחה במקומה ולהוציאה מעיר לעיר ע''ש: (ה) אחרת. אפי' לארץ מולדתה א''י להוציאה כי י''ל בכאן יש לי נחת רוח יותר כי הורגלתי פה ב''ש וכתב מהרי''ט בתשובה ח''א סי' מ''ז אם הגוים היו מתעוללים עליו מטעם שאביו היה לו עסק בממון המלך יוכל להוציאה לעיר אחרת כיוצ' בה. ועיין ברשד''ם חא''ה סי' קנ''ה: (ו) למדינה. כלומר מעיר גדולה לעיר גדולה. כי בעיר גדולה יש מעלה דיוכל לקנות כל צרכם וחסרון דאין בה גנות ופרדסים כי הכל יושבים שם ודוחקים ומקרבים בתים זה לזה כ''כ רש''י בכתובות דף ק''י ע''ב. ובקדושין דף מ''ט ע''ב כתב רש''י ישיבת כרכים קשה דהיוקר מצוי בו ע''ש וצ''ע. ועיין בספר פרשת דרכים דף י''ז ע''א. והיינו דוק' כשהנשואין היה במקומו אז א''י לשנות אלא למקום השוה אבל אם הנשואין היה במדינה זו במקום אחר מחויבת היא לילך עמו לעירו אפי' מכרך לעיר אפי' לשיטות מהר''ם מרוטנבורק אם הוי הנשואין בעירה מ''מ צריכה לילך אחריו כיון שהכל הוא במדינה אחת ב''ש ועיין כנה''ג דף צ''ח ע''ב: (ז) אחת וכו'. זהו שיטת ר''ת. והוא הפך כל הפוסקים שהוא סובר דהמשנה איירי בכפיות האיש מתי חוכל היא לכופו שילך אחריה. ולשיטתיה הוא כך. אם א' מיהודה ושני מגליל. אז היכ' שהיו נשואין שם מחוייבים לדור אף שהיה במקומו א''י לכופו שיעקר משם וילך למדינתה. וכן אם הם ממדינה א' ומקומו עיר ומקומה כרך או להיפך אזלינן לעולם אחר מקום הנשואין: ואם שניהם מיהודה והנשואין היה במדינה אחרת יכולה לכופו שילך למדינה שלהם אפילו מכרך לעיר וכתב ב''ש ומשמע אם הוא מיהודה והיא מגליל. והנשואין היה בגליל. א''י לכופו. וכן אם אחד מגליל ואחד מיהודה והנשואין היה במדינה אחרת א''י לכופו שתלך למדינה שלו וה''ה במדינה אחת ושניהם מעיר והנשואין היה בכרך יכולה לכופו שילך לעירו ע''ש. רוב פוסקים חולקים על ר''ת. אלא במרדכי כתב כיון דאיכ' פלוגת' עבדינן הכא לחומר' והכא לחומר'. היכא דהבעל רוצה לכוף אוחה לא כפינן אותה לחוש לדעת ר''ת. ומכ''ש דאין כופין אותו וכ''פ הד''מ עיין ב''ש: (ח) ולהוציאה. לאיזה מקום שירצה דהא בעת שעקר ממקומו מחמת גזירה היה בידו לקבוע דירתו באיזה מקום שהוא. לכן אף שהיה דר אח''כ במקום מולדתה ולא איתדר ליה יוכל להוציאה משם ולקבוע דירתו באיזה מקום שירצה ריב''ש ב''ש: (ט) ויש חולקים. עיין ח''מ ב''ש. ולדעת החולקים צ''ל אע''ג שכבר הזהירו חז''ל מאן דביש ליה בהאי מתא וכו'. לא אמרו חז''ל אלא דרך עצה טובה אבל א''י לכופו ע''ז ב''ש. ועיין בב''מ דף ע''ה ע''ב שלשה צועקין ואין נענין וכו' דביש ליה בהאי מתא ולא אזיל למחא אחרית' ע''ש. א''כ צ''ע למה לא כפינן לאשתו שתלך עמו למקום אחר. ועיין סי' ע' ס''ק א' מש''ש בשם הרש''ך ועיין בתשובת הריב''ש סי' פ''א:


ב כְּשֶׁמּוֹצִיאָהּ מִמְּדִינָה לִמְדִינָה וּמִכְּפָר לִכְפָר בְּאוֹתָהּ הָאֶרֶץ, אֵינוֹ יָכוֹל לְהוֹצִיאָהּ, מִנָּוֶה יָפֶה לְנָוֶה (י) הָרָע, וְלֹא מֵרָע לְיָפֶה; וְכֵן לֹא יוֹצִיאֶנָּה מִמָּקוֹם שֶׁרֻבָּן יִשְׂרָאֵל לְמָקוֹם שֶׁרֻבּוֹ (יא) עכו''ם. וּבְכָל מָקוֹם מוֹצִיאִין מִמָּקוֹם שֶׁרֻבּוֹ (יב) כּוּתִים לְמָקוֹם שֶׁרֻבּוֹ יִשְׂרָאֵל. הגה: וְאֵינוֹ יָכוֹל לְהוֹצִיאָהּ מִמָּקוֹם שֶׁהַמּוֹשֵׁל (יג) טוֹב לְמָקוֹם שֶׁהַמּוֹשֵׁל רָע (הַגָּהוֹת מַיְמוֹנִי פֶּרֶק י''ג דְּאִשּׁוּת). כָּל מָקוֹם שֶׁיָּכוֹל לְהוֹצִיאָהּ מִמְּקוֹמָהּ, הַיְנוּ לְאַחַר שֶׁכְּנָסָהּ וּנְשָׂאָהּ; אֲבָל קֹדֶם נִשּׂוּאִין לֹא יָכוֹל לְהוֹצִיאָהּ וְצָרִיךְ לְכָנְסָהּ בִּמְקוֹמָהּ, אִם לֹא הִתְנָה בְּפֵרוּשׁ עִם הָאִשָּׁה; אֲבָל אִם הִתְנָה עִם אִמָּהּ, לָאו (יד) כְּלוּם הוּא. (רִיבָ''שׁ סִימָן קע''ז) מִיהוּ, אִם יֵשׁ אֲמַתְלָאוֹת וּטְעָמִים (טו) לִדְבָרָיו, הָאִשָּׁה צְרִיכָה לֵילֵךְ אַחֲרָיו (תְּשׁוּבַת מַיְמוֹנִי לְנָשִׁים סִימָן כ''ח):
 באר היטב  (י) הרע. כבר כתבתי דוק' כששניהם ממדינה א' ומעיר א' אז אין יוכל לשנות אותה למקום גרוע אבל הנוש' אשה ממדינה אחרת הוי כאלו התנה שתלך אחריו אפי' מכרך לעיר ואפילו מיפה לרע: (יא) גוים. ממקום שיש רופא ושאר הדברים הצריכין למקום שאין רופא ושאר הדברים הצריכין לעיר הוי כמוציאה ממקום שרובו ישראל למקום לעיר שרובו גוים מהרי''ט בחשובה ח''א סימן מ''ז: (יב) כותים. אפי' מנוה יפה לנוה רע. ועיין ב''ח מ''ש בשם מהרש''ל: (יג) טוב. מסידור לשון הרב משמע דקאי אדסמיך ליה דאפי' למקום שרובו ישראל אינו יוכל להוציאה כשמושל רע שם. אבל מלשון הגה' מיימון משמע דמושל רע הוי כמו נוה רע ומקום שרובו ישראל עדיף מנוה רע כמ''ש ח''מ: (יד) כלום הוא. אמנם אם התנה עם אמה מדעת היתומה ומרצונה קודם הקדושין והיא תודה בזה הדין עם הריב''ש ועי' ב''י. ואם לא תודה אין עדות אמה כלום ואם השדכן יעיד עליה תשבע להכחיש העד עיין הר''ם אלשיך סי' נ''ה: (טו) לדבריו. עיין רשד''ם חא''ה סי' קנ''ה והר''ם גלאנטי סימן מ''ד ומהרי''ט ח''א סימן מ''ז וכנה''ג סי' זה:


ג בַּמֶּה דְבָרִים אֲמוּרִים, מִחוּצָה לָאָרֶץ לְחוּצָה לָאָרֶץ, אוֹ מֵאֶרֶץ יִשְׂרָאֵל לְאֶרֶץ יִשְׂרָאֵל; אֲבָל מִחוּצָה לָאָרֶץ לְאֶרֶץ יִשְׂרָאֵל, כּוֹפִין (טז) אוֹתָהּ לַעֲלוֹת אֲפִלּוּ מִנָּוֶה יָפֶה לְנָוֶה הָרָע, וַאֲפִלּוּ מִמָּקוֹם שֶׁרֻבּוֹ יִשְׂרָאֵל לְמָקוֹם שֶׁרֻבּוֹ כּוּתִים. וְאֵין מוֹצִיאִין מֵאֶרֶץ יִשְׂרָאֵל לְחוּצָה לָאָרֶץ, וַאֲפִלּוּ מִנָּוֶה הָרָע לְנָוֶה הַטּוֹב, וַאֲפִלּוּ מִמָּקוֹם שֶׁרֻבּוֹ כּוּתִים לְמָקוֹם שֶׁרֻבּוֹ יִשְׂרָאֵל:
 באר היטב  (טז) אותה. ברמב''ם וטור ליתא תיבת אותה דהא כופין אותו ג''כ. התנה בפירוש שאינו יוכל להוציאה אפילו לא''י אינו יוכל להוציאה לא''י. אבל אם לא התנה בפירוש רק שנשבע שלא להוציאה ממקומה יוכל להוציאה לא''י הר''ם גלאנטי סי' מ''ד כנה''ג דף צ''ח ע''ב:


ד אָמַר הָאִישׁ לַעֲלוֹת לְאֶרֶץ יִשְׂרָאֵל, וְהִיא אֵינָהּ רוֹצָה, תֵּצֵא בְּלֹא כְּתֻבָּה. הגה: אֲבָל נִכְסֵי מְלוֹג שֶׁלָּהּ, (יז) וְנִכְסֵי צֹאן בַּרְזֶל הַקַּיָּמִים, נוֹטֶלֶת; וְאִם אֵינָם קַיָּמִים, אִם הוּא הִפְסִידָן, נִכְסֵי צֹאן בַּרְזֶל אֵין צָרִיךְ לְשַׁלֵּם, וְנִכְסֵי מְלוֹג צָרִיךְ לְשַׁלֵּם. וְאִם נִגְנְבוּ אוֹ נֶאֶבְדוּ, נִכְסֵי מְלוֹג לֵית לָהּ, וְנִכְסֵי צֹאן בַּרְזֶל צָרִיךְ לְשַׁלֵּם (בַּמָּרְדְּכַי סוֹף כְּתֻבּוֹת בְּשֵׁם מוהר''ם). וְהָא דִּכְתֻבָּה אֵין לָהּ, דַּוְקָא שֶׁנִּשְׁאָר בְּאֶרֶץ יִשְׂרָאֵל, אֲבָל אִם הוּא חוֹזֵר (יח) לְסוֹף כַּמָּה שָׁנִים לְהִתְיַשֵּׁב בְּחוּצָה לָאָרֶץ, צָרִיךְ לְשַׁלֵּם לָהּ אוֹ לְיוֹרְשֶׁיהָ אַף הַכְּתֻבָּה (גַּם זֶה שָׁם). אָמְרָה הִיא לַעֲלוֹת, וְהוּא אֵינוֹ רוֹצֶה, יוֹצִיא וְיִתֵּן כְּתֻבָּה. וְהוּא הַדִּין לְכָל מָקוֹם מֵאֶרֶץ יִשְׂרָאֵל לִירוּשָׁלַיִם. שֶׁהַכֹּל מַעֲלִין לְאֶרֶץ יִשְׂרָאֵל, וְאֵין הַכֹּל מוֹצִיאִין מִשָּׁם; הַכֹּל מַעֲלִין לִירוּשָׁלַיִם, וְאֵין הַכֹּל מוֹצִיאִין מִשָּׁם:
 באר היטב  (יז) ונצ''ב וכו'. ה''ה בכל מקום אשר הוא יוכל להוציאה והיא אינו רוצה הדין כן אחרונים: (יח) לסוף. הטעם משום דאז נראה דאינו אלא רמאות מה שעלה לא''י. לפ''ז אפילו אם גירשה כבר ולא נתן לה כתובה צריך לשלם לה או ליורשיה. וכן הדין אם עקר מעיר לעיר וחזר אח''כ ב''ש. אבל ח''מ כתב אם כבר גירש אותה א''צ לשלם לה הכתובה: גם כתב בעקר מעיר לעיר פטור כשלא רצתה לילך עמו ולא עשתה רצונו אפי' אם חזר אח''כ ולא גירשה עדיין אלא כשחזר מא''י אז הואיל ומאס בא''י חייב ליתן לה הכתובה כשלא גירשה עדיין אבל אם כבר גירש אותה ומתה אפילו חזר מא''י א''צ לשלם ע''ש:


ה יֵשׁ מִי שֶׁאוֹמֵר, דְּהָא דְּכוֹפִין לַעֲלוֹת לְאֶרֶץ יִשְׂרָאֵל, הַיְינוּ בִּדְאֶפְשָׁר בְּלֹא (יט) סַכָּנָה. הִלְכָּךְ, מִסוֹף הַמַּעֲרָב עַד נוֹא אָמוֹן אֵין כּוֹפִין לַעֲלוֹת, וּמִנּוֹא אָמוֹן וּלְמַעְלָה כּוֹפִין לַעֲלוֹת דֶּרֶךְ יַבָּשָׁה, וְגַם דֶּרֶךְ יָם בִּימוֹת הַחַמָּה, אִם אֵין שָׁם לִסְטִים:
 באר היטב  (יט) סכנה. ולענין אם בזמן הזה מצוה לעלות לא''י עיין תוס' כתובות דכתבו בשם ר''ח כהן דאין מצוה בזמן הזה: ובהרא''ש ואגודה והטור משמע דיש מצוה אף בזמן הזה וכנה''ג מאריך בזה והביא הרבה דיעות מחולקים אם יש מצוה לעלות או לא ע''ש. וכיון דאיכ' פלוגת' דרבות' מי יוכל לכפות מי שאינו רוצה לעלות וחייב ליתן לה כתובתה ועיין פרישה:




סימן עו - חיוב עונה
ובו י''ג סעיפים 
א עוֹנָתָהּ כֵּיצַד, כָּל אִישׁ חַיָּב (א) בְּעוֹנָה כְּפִי כֹּחוֹ וּכְפִי מְלַאכְתּוֹ. וְהַטַּיָּלִים, עוֹנָתָם בְּכָל (ב) לַיְלָה:
 באר היטב  (א) בעונה. ואע''ג דהעראה הוי כביאה לכל דבר. למצות קיים עונה לא מקרי ביאה הררב''ז ח''א סימן קי''ח: (ב) לילה. היינו אדם בטל שאין לו מלאכה והוא ברי' ומעונג ואינו פורע מס ואינו הולך בדרך טור. והרמב''ם לא כתב תנאי זה שאינו פורע מס ע' ח''מ. והב''ש כ' והרמב''ם כ' דוק' כשהוא פטור ממס והטור השמיט את זאת ע''ש. אדרבה איפכ' הוא. וכל זה איירי כשאינו ת''ח אבל ת''ח אף שאין מוטל עליו שום מלאכה והוא בריא ואינו נותן מס מ''מ התורה מתיש כחו:


ב הַפּוֹעֲלִים, אִם הָיְתָה מְלַאכְתָּם (ג) בָּעִיר, פַּעֲמַיִם בַּשַּׁבָּת; וְאִם הָיְתָה מְלַאכְתָּם בְּעִיר אַחֶרֶת, פַּעַם אַחַת (ד) (ה) בַּשַּׁבָּת. וְיֵשׁ אוֹמְרִים דְּאִם אֵינָם לָנִין כָּל לַיְלָה בְּבֵיתָם, עוֹנָתָן לִשְׁמוֹנָה יָמִים (טוּר וְתוֹסָפוֹת בְּשֵׁם ר''י בַּר בָּרוּךְ). הַחַמָּרִים, פַּעַם אַחַת בַּשַּׁבָּת. הַגַּמָּלִים, אַחַת לִשְׁלשִׁים יוֹם. הַמַּלָּחִים, אַחַת לְשִׁשָּׁה חֳדָשִׁים. תַּלְמִידֵי חֲכָמִים, עוֹנָתָם פַּעַם אַחַת בַּשַּׁבָּת; וְדֶרֶךְ תַּלְמִידֵי חֲכָמִים לְשַׁמֵּשׁ מִטָּתָן מִלֵּילֵי שַׁבָּת לְלֵילֵי שַׁבָּת:
 באר היטב  (ג) בעיר וכו'. זהו דעת ר''י. ורמ''א שהבי' וי''א וכו' הוא דעת ר''י בר ברוך ע' תוס' כתובות דף ס''ב ע''א ד''ה והא תניא הפועלים וכו' ובדברי הרב ב''י צ''ע ע''ש ודו''ק והמרש''א בחדושי הלכות בסוגי' זו הרגיש בזה ע''ש: (ד) בשבת. ויש לו רשות לשנות מנהגו אם היה רגיל לעשות מלאכתו בביתו והיה עונתו ב''פ בשבוע רשאי לעשות מלאכה חוץ לעיר ויהיה עונתו פ''א בשבוע: (ה) שבת. וסימן ושמרו בני ישראל את השבת ר''ת ביאה. הר''ן כתב הטעם הא דלא מפרש עונה של ת''ח במשנה ועיין תוספת י''ט במשנה זו. ומצאתי בחידושי הלכות שחיבר הגאון מהור''ר מאיר שיף זצ''ל שכתב אפשר לומר הטעם כמ''ש חז''ל גבי ובניהם שלשים ובנאיהם זכר כנגד נקיבה ולפי שצנועי' בתשמיש לא פרסמם הכתוב ת''ל וכן פריו יתן בעתו ולא קמפרש העת עכ''ל:


ג בַּמֶּה דְבָרִים אֲמוּרִים, בְּמִי שֶׁגּוּפוֹ (ו) בָּרִיא וְיָכוֹל לְקַיֵּם הָעוֹנָה הַקְּצוּבָה לוֹ, אֲבָל מִי שֶׁאֵינוֹ בָּרִיא אֵינוֹ חַיָּב אֶלָּא לְפִי מַה שֶּׁאוֹמְדִין אוֹתוֹ שֶׁיָּכוֹל לְקַיֵּם:
 באר היטב  (ו) ברי'. קאי על כל עונות המבוארים בסעיף הקודם:


ד כָּל אָדָם חַיָּב לִפְקֹד אֶת אִשְׁתּוֹ בְּלֵיל (ז) טְבִילָתָהּ, וּבְשָׁעָה שֶׁהוּא יוֹצֵא לַדֶּרֶךְ:
 באר היטב  (ז) טבילתה. אפילו בשני רעבון או שאר צרות עיין בא''ח סי' תקע''ד ובי''ד סי' קפ''ד:


ה יֵשׁ לָאִשָּׁה לְעַכֵּב עַל בַּעֲלָהּ שֶׁלֹּא יֵצֵא לִסְחוֹרָה אֶלָּא לְמָקוֹם קָרוֹב, שֶׁלֹּא יִמָּנַע מֵעוֹנָתָהּ; וְלֹא יֵצֵא אֶלָּא בִּרְשׁוּתָהּ. וַאֲפִלּוּ אִם נוֹתֶנֶת לוֹ רְשׁוּת, אֵין לוֹ (ח) לְהִתְאַחֵר, אֶלָּא חֹדֶשׁ בַּחוּץ וְחֹדֶשׁ בְּבֵיתוֹ (טוּר וְהָרֹא''שׁ). וְכֵן יֵשׁ לָהּ לְמָנְעוֹ לָצֵאת מִמְּלָאכָה שֶׁעוֹנָתָהּ קְרוֹבָה לִמְלָאכָה שֶׁעוֹנָתָהּ רְחוֹקָה, כְּגוֹן חַמָּר שֶׁבִּקֵּשׁ לְהֵעָשׂוֹת (ט) גַּמָּל, אוֹ גַּמָּל לְהֵעָשׂוֹת מַלָּח. וְתַלְמִידֵי חֲכָמִים יוֹצְאִים לְתַלְמוּד תּוֹרָה שֶׁלֹּא בִּרְשׁוּת נְשׁוֹתֵיהֶם שְׁתַּיִם וְשָׁלשׁ (י) שָׁנִים. וְכֵן טַיָּל שֶׁנַּעֲשָׂה תַּלְמִיד חָכָם, אֵין אִשְׁתּוֹ יְכוֹלָה לְעַכֵּב. וְאִם נוֹתֶנֶת לוֹ רְשׁוּת, תַּלְמִיד חָכָם יָכוֹל לֵילֵךְ בְּכָל מַה שֶּׁתִּתֵּן לוֹ רְשׁוּת (טוּר בְּשֵׁם הָרַאֲבַ''ד):
 באר היטב  (ח) להתאחר. אע''ג שנותנת לו רשות וכבר קיים מצות פו''ר מ''מ בלבה מצטער אבל אם לא קיים פו''ר אסור להתאחר אלא חייב לקיים עונתו וכל זה איירי שנותנת לו רשות מחמת פיוס אבל אם בלא פיוס נתנה לו רשות מותר להתאחר יותר כ''כ ב''ש בשם תוס' כתובות דף ס''ב ע''א ד''ה אלא אורחא דמילת' וכו' ע''ש. ואינו מוכרח דשם כתב בת''ח. ועוד דשם בר''ע אדעת' דהכי נשאו. והב''ש רוצה לדחוק ודבריו אינם מוכרחים וצ''ע לדינא: (ט) גמל. ואם בעת הנשואין לא היה לו אומנות מיוחדת יוכל אח''כ לשנות ממלאכה למלאכה אחרת בלא רשותה ח''מ. מיהו טייל דא''ל שום מלאכה י''ל דאינו רשאי להיות חמר או גמל בלי רשותה ב''ש: (י) שנים. ולא יותר ב''ח בשם מהרש''ל:


ו הָאִשָּׁה שֶׁהִרְשֵׁית אֶת (יא) בַּעֲלָהּ אַחַר שֶׁנִּשֵּׂאת שֶׁיִּמְנַע עוֹנָתָהּ, הֲרֵי זֶה מֻתָּר. בַּמֶּה דְבָרִים אֲמוּרִים, שֶׁקִּיֵּם מִצְוַת פְּרִיָּה וּרְבִיָּה; אֲבָל אִם לֹא קִיֵּם, חַיָּב לִבְעֹל בְּכָל עוֹנָה עַד שֶׁיְּקַיֵּם:
 באר היטב  (יא) בעלה. ע''ל סימן א' ס''ק א' מש''ש:


ז נוֹשֵׂא אָדָם כַּמָּה נָשִׁים, אֲפִלּוּ מֵאָה, בֵּין בְּבַת אַחַת בֵּין בָּזוֹ אַחַר זוֹ, וְאֵין אִשְׁתּוֹ יְכוֹלָה לְעַכֵּב, וְהוּא שֶׁיִּהְיֶה יָכוֹל לִתֵּן שְׁאֵר כְּסוּת וְעוֹנָה כָּרָאוּי לְכָל אַחַת וְאַחַת; וְאֵינוֹ יָכוֹל לָכֹף אוֹתָן לָדוּר בְּחָצֵר (יב) אֶחָד, אֶלָּא כָּל אַחַת לְעַצְמָהּ. וְכַמָּה הִיא עוֹנָתָן, לְפִי מִנְיָן. כֵּיצַד, פּוֹעֵל שֶׁהָיוּ לוֹ שְׁתֵּי נָשִׁים, יֵשׁ לָזוֹ עוֹנָה אַחַת בַּשַּׁבָּת וְיֵשׁ לָזוֹ עוֹנָה אַחַת בַּשַּׁבָּת. הָיוּ לוֹ אַרְבָּעָה נָשִׁים, נִמְצָא עוֹנַת כָּל אַחַת מֵהֶן פַּעַם אַחַת בִּשְׁתֵּי שַׁבָּתוֹת; וְכֵן אִם הָיָה מַלָּח וְיֵשׁ לוֹ אַרְבַּע נָשִׁים, תִּהְיֶה עוֹנַת כָּל אַחַת מֵהֶן פַּעַם אַחַת בִּשְׁתֵּי שָׁנִים. לְפִיכָךְ, צִוּוּ חֲכָמִים שֶׁלֹּא יִשָּׂא אָדָם יוֹתֵר עַל אַרְבַּע נָשִׁים, אַף עַל פִּי שֶׁיֵּשׁ לוֹ מָמוֹן הַרְבֵּה, כְּדֵי שֶׁתַּגִּיעַ לָהֶן עוֹנָה פַּעַם אַחַת בְּחֹדֶשׁ:
 באר היטב  (יב) אחד. כדי שלא יתקנאו זו בזו וסמך לדבר באהל לאה ובאהל רחל:


ח בַּמֶּה דְבָרִים אֲמוּרִים, בְּמָקוֹם שֶׁנּוֹהֲגִים לִשָּׂא שְׁתַּיִם וְשָׁלשׁ נָשִׁים. אֲבָל בְּמָקוֹם שֶׁנָּהֲגוּ שֶׁלֹּא לִשָּׂא אֶלָּא אִשָּׁה אַחַת, אֵינוֹ רַשַּׁאי לִשָּׂא אִשָּׁה עַל אִשְׁתּוֹ שֶׁלֹּא בִּרְשׁוּתָהּ, וְכָל שֶׁכֵּן אִם הִתְנָה בִּכְתֻבָּתָהּ שֶׁלֹּא יִשָּׂא אִשָּׁה אַחֶרֶת עָלֶיהָ. וְעַיֵּן לְעֵיל סִימָן א': 

ט הַמַּדִּיר אֶת אִשְׁתּוֹ מִתַּשְׁמִישׁ הַמִּטָּה, בֵּין שֶׁהִדִּירָהּ סְתָם אוֹ שִׁבְעָה יָמִים אוֹ יוֹתֵר, יְקַיֵּם שִׁבְעָה יָמִים, וְאַחַר כָּךְ יוֹצִיא וְיִתֵּן (יג) כְּתֻבָּתָהּ; אֲפִלּוּ הוּא מַלָּח שֶׁעוֹנָתוֹ לְשִׁשָּׁה חֳדָשִׁים:
 באר היטב  (יג) כתובתה. וגם התוספת כתובה כנה''ג דף ק' ע''א סעיף יו''ד:


י וְכֵיצַד מַדִּירָהּ, שֶׁאָמַר: הֲנָאַת תַּשְׁמִישֵׁךְ אָסוּר עָלַי; אֲבָל אִם אָמַר: הֲנָאַת תַּשְׁמִישִׁי עָלַיִךְ, אוֹ נִשְׁבַּע שֶׁלֹּא לְשַׁמֵּשׁ עִמָּהּ, אֵינוֹ חָל. מִיהוּ, אִם נָדַר (יד) בִּרְשׁוּתָהּ, הַנֶּדֶר חָל. וּמֻתָּר לְהִתְיַחֵד (טו) עִמָּהּ אַף עַל גַּב דְּאָסוּר לְשַׁמֵּשׁ עִמָּהּ (הַגָּהוֹת מַיְמוֹנִי פֶּרֶק ד' דְּאִישׁוּת). וְעַיֵּן בְּיוֹרֶה דֵעָה סִימָן רל''ד סָעִיף ס''ז:
 באר היטב  (יד) ברשותה. עיין י''ד סי' רל''ד סעיף ס''ד. ועיין כנה''ג: (טו) עמה. ז''ל הגהות מיימוני פרק י''ד מהא דמותר להתייחד עמה מק''ו דנדה כדאשכחן בפ''ק דסוטה ומה נדה שהיא בכרת וכו' ורבנן לא פליגי שם אלא מטעם דבנדה יש לה היתר תאמר בסוטה וכו' וא''כ זאת יש לה ג''כ היתר ע''י ג' הדיוטות וכו' ע''ש. ועיין בסוטה דף ז' ע''א תוספת ד''ה אמר להו ק''ו ופרכוהו וכו' וכ''כ רש''י שם ופרכוהו שכן יש לה היתר ע''ש לפ''ז מ''ש הב''ש הוא ללא צורך:


יא אָסוּר לְאָדָם לִמְנֹעַ מֵאִשְׁתּוֹ עוֹנָתָהּ; וְאִם מָנְעָה כְּדֵי (טז) לְצַעֲרָהּ, עוֹבֵר בְּלֹא תַעֲשֶׂה דְּ''עֹנָתָהּ לֹא יִגְרָע'' (שְׁמוֹת כא, י); וְאִם חָלָה אוֹ תָּשַׁשׁ כֹּחוֹ וְאֵינוֹ יָכוֹל לִבְעֹל, יַמְתִּין שִׁשָּׁה (יז) חֳדָשִׁים עַד שֶׁיַּבְרִיא, שֶׁאֵין לְךָ עוֹנָה גְּדוֹלָה מִזּוֹ; וְאַחַר כָּךְ, אוֹ יִטֹּל מִמֶּנָּה רְשׁוּת אוֹ יוֹצִיא וְיִתֵּן כְּתֻבָּה:
 באר היטב  (טז) לצערה. אם לא כוון לצערה אלא מפני עסקיו לא עבר ומפני זה פורצים בה בני אדם ללכת בדרכים ובסחורות יותר מזמן עונה. שרוב נשים דרכן למחול משום ריוח ביתה הר''ם מטראני ח''ג סי' קל''א. אבל הר''ם אלשיך סימן נ' האריך להוכיח שאפילו אינו מכוון לצערה עובר ועיין ס''ק ח' מש''ש: (יז) חדשים. בש''ג כתב אם הוא חולי הראוי לרפואה צריכה להמתין עד שיתרפ' ועיין תומת ישרים סימן ס''ז:


יב הָאִשָּׁה שֶׁנָּדְרָה נֶדֶר שֶׁל עִנּוּי נֶפֶשׁ, אוֹ מִדְּבָרִים שֶׁבֵּינוֹ לְבֵינָהּ, שֶׁיָּכוֹל לְהָפֵר, וְאָמַר לָהּ: אֲנִי מֵפֵר לָךְ עַל מְנָת שֶׁתֹּאמְרִי לִפְלוֹנִי מַה שֶּׁדִּבַּרְנוּ יַחַד בִּדְבָרִים שֶׁל שְׂחוֹק שֶׁאָדָם מְדַבֵּר עַל עִסְקֵי תַּשְׁמִישׁ, אוֹ עַל מְנָת שֶׁתִּתְהַפֵּךְ לְאַחַר הַתַּשְׁמִישׁ וְלֹא תִּתְעַבֵּר, אוֹ עַל מְנָת (טוּר) שֶׁתַּעֲשֶׂה מַעֲשֵׂה שׁוֹטִים, כְּגוֹן שֶׁתְּמַלֵּא עֲשָׂרָה כַּדֵּי מַיִם וּתְעָרֵם לָאַשְׁפָּה וְכַיּוֹצֵא בָּאֵלּוּ, יוֹצִיא מִיָּד וְיִתֵּן (יח) כְּתֻבָּה:
 באר היטב  (יח) כתובה. וגם התוספת כתובה. ובכל אלו דצריך ליתן לה כתובה היינו כתובה ות''כ:


יג הָאוֹמֵר: אִי אֶפְשִׁי אֶלָּא אֲנִי בְּבִגְדִי וְהִיא בְּבִגְדָהּ, יוֹצִיא וְיִתֵּן כְּתֻבָּה; וְכָל שֶׁכֵּן אִם אֵינוֹ נִזְקָק לָהּ כְּלָל. וְכֵן הִיא אוֹמֶרֶת: אִי אֶפְשִׁי אֶלָּא אֲנִי בְּבִגְדִי וְהוּא בְּבִגְדוֹ, תֵּצֵא בְּלֹא כְּתֻבָּה (בֵּית יוֹסֵף בְּשֵׁם הָרִיטְבָ''א): 



סימן עז - דיני מורד ומורדת, או אומרת: מאיס עלי
ובו ה' סעיפים 
א הַמּוֹרֵד עַל אִשְׁתּוֹ וְאָמַר: הֲרֵינִי זָן וּמְפַרְנֵס, אֲבָל אֵינִי בָּא (א) עָלֶיהָ מִפְּנֵי שֶׁשְּׂנֵאתִיהָ, מוֹסִיפִין לָהּ עַל (ב) כְּתֻבָּתָהּ מִשְׁקַל שְׁלשִׁים וְשִׁשָּׁה (ג) שְׂעוֹרִים שֶׁל כֶּסֶף בְּכָל שָׁבוּעַ, וְיֵשֵׁב וְלֹא (ד) יְשַׁמֵּשׁ, כָּל זְמַן שֶׁתִּרְצֶה הִיא לֵישֵׁב; וְאַף עַל פִּי שֶׁכְּתֻבָּתָהּ הוֹלֶכֶת וְנוֹסֶפֶת, הֲרֵי הוּא עוֹבֵר בְּלֹא תַעֲשֶׂה, שֶׁנֶּאֱמַר: ''לֹא יִגְרָע'' (שְׁמוֹת כא, י); וְאִם הִיא רוֹצָה, כּוֹפִין אוֹתוֹ מִיָּד (ה) לְהוֹצִיא וְלִתֵּן כְּתֻבָּה. יֵשׁ אוֹמְרִים דְּאִם רוֹצֶה לְגָרֵשׁ מִיָּד וְלִתֵּן לָהּ הַכְּתֻבָּה, אֵין (ו) מוֹסִיפִין לָהּ עַל כְּתֻבָּתָהּ (כָּךְ מַשְׁמַע מִדִּבְרֵי הָרַמְבַּ''ם פֶּרֶק י''ד דְּאִשּׁוּת). וְנִרְאֶה לִי, דְּאַף בְּלָאו דְּ''לֹא יִגְרָע'' (שְׁמוֹת כא, י) אֵינוֹ עוֹבֵר):
 באר היטב  (א) עליה. זהו דעת הרמב''ם דס''ל מורד מתשמיש הוי מורד אבל מורד ממזונות לא הוי מורד אלא כופין אותו ליתן לה מזונות או לגרש אותה אבל הטור והרא''ש ס''ל דמורד ממזונות נמי הוי מורד. והב''ח כתב דהלכה דוק' מתשמיש הוי מורד ע''ש: (ב) כתובתה. היינו נעשה חוב עליו ואין נותנים לה לאלתר הר''ן: (ג) שעורים. עיין ח''מ: (ד) ישמש. דאין כופין אותו לשמש דכתיב בלא דעת נפש לא טוב דצריכים דעתו ודעתה. ואפי' אם שימש ע''י כפיה מ''מ הוי מורד ב''ש: (ה) להוצי'. דאין נותנין לו זמן עיין ב''ש: (ו) מוסיפין. כתב כנה''ג נ''ל דוק' במקום שלא קבלו עליהם חרם ר''ג אבל במקום שנוהגין חר''ג אין שומעין לו דיש לחוש שמא רוצה לגרשה וידע שאינו יוכל לגרשה ומורד על אשתו כדי לגרשה ע''ש דף ק' ע''א. וכ''כ הח''מ. אבל ב''ש ס''ל אף לדידן דאיכ' חר''ג כשרוצה לגרש וליתן לה כתובה לא הוי מורד. וכ''כ הב''ח. ועיין תשובת מהר''א מזרחי סי' למ''ד דפסק שם כשרוצה ליתן לה כתובה ולגרשה. א''צ ליתן לה מזונות כיון שהוא אנוס בתקנות חרם ר''ג. והח''מ חולק עליו. ובתשו' מהר''א בן ששון סי' נ''ה פסק דהבעל י''ל קים לי כמהר''א מזרחי. גם ב''ח פסק כמהר''א מזרחי. מיהו מתשובת הרא''ש כלל מ''ב ומהרי''ק שורש ק''ז משמע דהוא חייב ליתן לה מזונות וכסות. מיהו נראה דאין כופין אותו לשמש עמה. אם מתה בעודו במרדו אין בעלה יורשה ש''ג ב''ש ועיין סימן צ' סעיף ה' ועיין ב''ח מה שמחלק בין אם היא מאיסה לו לבין אם אמר בעינא אותה ומצער אותה:


ב הָאִשָּׁה שֶׁמָּנְעָה בַּעֲלָהּ (ז) מִתַּשְׁמִישׁ, הִיא הַנִּקְרֵאת ''מוֹרֶדֶת''; וְשׁוֹאֲלִין אוֹתָהּ מִפְּנֵי מָה מָרְדָה, אִם אָמְרָה: מְאַסְתִּיהוּ וְאֵינִי יְכוֹלָה לְהִבָּעֵל לוֹ מִדַּעְתִּי, וְדַוְקָא שֶׁמְּבַקֶּשֶׁת גֵּט בְּלֹא כְּתֻבָּה, אֲבָל אִם אוֹמֶרֶת: יִתֵּן לִי גֵּט וּכְתֻבָּתִי, חַיְשִׁינָן שֶׁמָּא נָתְנָה עֵינֶיהָ בְּאַחֵר, וְיֵשׁ לָהּ דִּין מוֹרֶדֶת דְּבָעֵינָא וּמְצַעַרְנָא לֵיהּ (בֵּית יוֹסֵף בְּשֵׁם תְּשׁוּבַת הָרַ''ן וְכֵן פֵּרַשִׁ''י בַּגְּמָרָא), אִם רָצָה הַבַּעַל (ח) לְגָרְשָׁהּ אֵין לָהּ כְּתֻבָּה כְּלָל, וְתִטֹּל בְּלָאוֹתֶיהָ (ט) הַקַּיָּמִים, בֵּין מִנְּכָסִים שֶׁהִכְנִיסָה לְבַעֲלָהּ וְנִתְחַיֵּב בְּאַחֲרָיוּתָן, בֵּין נִכְסֵי מְלוֹג שֶׁלֹּא נִתְחַיֵּב בְּאַחֲרָיוּתָן, וְאֵינָהּ נוֹטֶלֶת מִשֶּׁל בַּעֲלָהּ (י) כְּלוּם, וַאֲפִלּוּ מִנְעָל שֶׁבְּרַגְלֶיהָ וּמִטְפַּחַת שֶׁבְּרֹאשָׁהּ שֶׁלְּקָחָם לָהּ, פּוֹשֶׁטֶת וְנוֹתֶנֶת, וְכָל מַה שֶּׁנָּתַן לָהּ מַתָּנָה מַחֲזֶרֶת אוֹתוֹ. וְיֵשׁ אוֹמְרִים דְּאַף (יא) מִנִּכְסֵי צֹאן בַּרְזֶל (יב) אֵינָהּ נוֹטֶלֶת אֶלָּא מַה שֶּׁתָּפְסָה. וְיֵשׁ אוֹמְרִים דַּאֲפִלּוּ נִכְסֵי מְלוֹג אֵינָהּ נוֹטֶלֶת אֶלָּא מַה שֶּׁתָּפְסָה (בֵּית יוֹסֵף בְּשֵׁם תְּשׁוּבַת הָרַ''ן שֶׁכֵּן כָּתַב בְּשֵׁם הָרַשְׁבָּ''א). וְאִם מָרְדָה מִתַּחַת בַּעֲלָהּ כְּדֵי לְצַעֲרוֹ, וְאָמְרָה: הֲרֵינִי מְצַעֶרֶת אוֹתוֹ בְּכָךְ, מִפְּנֵי שֶׁעָשָׂה לִי כָּךְ וְכָךְ, אוֹ מִפְּנֵי שֶׁקִלְּלַנִי, אוֹ מִפְּנֵי שֶׁעָשָׂה עִמִּי מְרִיבָה וְכַיּוֹצֵא בִּדְבָרִים אֵלּוּ, שׁוֹלְחִין לָהּ מִבֵּית דִּין וְאוֹמְרִים לָהּ: הֱוֵי יוֹדַעַת שֶׁאִם אַתְּ עוֹמֶדֶת בְּמִרְדֵּךְ, אֲפִלּוּ כְּתֻבָּתִיךְ מֵאָה מָנֶה הִפְסַדְתְּ אוֹתָם. וְאַחַר כָּךְ מַכְרִיזִין עָלֶיהָ בְּבָתֵּי כְנֵסִיּוֹת וּבָתֵּי מִדְרָשׁוֹת, בְּכָל יוֹם, אַרְבַּע שַׁבָּתוֹת זוֹ אַחַר זוֹ, וְיֵשׁ אוֹמְרִים דְּאֵין צָרִיךְ לְהַכְרִיז בְּכָל יוֹם, אֶלָּא אַרְבַּע שַׁבָּתוֹת מַמָּשׁ, (הָרַ''ן וְהַגָּהוֹת מַיְמוֹנִי, וְכֵן מַשְׁמַע לְשׁוֹן הַטּוּר), וְכֵן נִרְאֶה לִי עִקָּר, וְאוֹמְרִים: פְּלוֹנִית מָרְדָה עַל בַּעֲלָהּ. וְאַחַר הַהַכְרָזָה שׁוֹלְחִין לָהּ בֵּית דִּין פַּעַם שֵׁנִית: אִם אַתְּ עוֹמֶדֶת בְּמִרְדֵּךְ הִפְסַדְתְּ כְּתֻבָּתִיךְ, אִם עָמְדָה בְּמִרְדָּהּ וְלֹא חָזְרָה, (יג) נִמְלָכִין בָּהּ וּתְאַבֵּד (יד) כְּתֻבָּתָהּ, וְלֹא יִהְיֶה לָהּ כְּתֻבָּהּ כְּלָל; וְאֵין נוֹתְנִים לָהּ גֵּט עַד שְׁנֵים עָשָׂר חֹדֶשׁ; וְאֵין לָהּ מְזוֹנוֹת כָּל שְׁנֵים עָשָׂר חֹדֶשׁ, וַאֲפִלּוּ הִיא (טו) מְעֻבֶּרֶת (בֵּית יוֹסֵף בְּשֵׁם תְּשׁוּבַת הָרַשְׁבָּ''א); וּמַעֲשֵׂה יָדֶיהָ שֶׁלָּהּ, אֲבָל נוֹטֵל (טז) פֵּרוֹת (טוּר). וְאִם מֵתָה קֹדֶם הַגֵּט, בַּעֲלָהּ (יז) יוֹרְשָׁהּ וְחַיָּב בְּפִדְיוֹנָהּ (יח) וּקְבוּרָתָהּ (טוּר). וּלְאַחַר שְׁנֵים עָשָׂר חֹדֶשׁ אֵין לַבַּעַל עָלֶיהָ (יט) כְּלוּם, וְכֵן הִיא עָלָיו; מֵאַחַר שֶׁאָבְדָה הַכְּתֻבָּה, אֵין לָהּ כָּל תְּנַאי כְּתֻבָּה, מֵאַחַר שֶׁיּוּכַל לְגָרְשָׁהּ בְּלֹא כְּתֻבָּה וְהוּא מְעַכְּבָהּ מֵרְצוֹנוֹ (דִּבְרֵי הָרַב וְכֵן מַשְׁמַע בַּמַּהֲרִי''ן סִימָן כ'). כַּסֵדֶר הַזֶּה עוֹשִׂין לָהּ, אִם מָרְדָה כְּדֵי לְצַעֲרוֹ. וּלְאַחַר שְׁנֵים עָשָׂר חֹדֶשׁ לָא מְהַנֵּי חֲזָרָתָהּ, אֶלָּא אִבְּדָה כְּתֻבָּתָהּ, וְאִם רוֹצָה לְקַיְּמָהּ, צָרִיךְ לִכְתֹּב לָהּ כְּתֻבָּה אַחֶרֶת. אֲבָל תּוֹךְ שְׁנֵים עָשָׂר חֹדֶשׁ יְכוֹלָה לַחֲזֹר בָּהּ, וְיֵשׁ לָהּ כְּתֻבָּה. וְאִם מֵת תּוֹךְ שְׁנֵים עָשָׂר חֹדֶשׁ, יֵשׁ לָהּ כְּתֻבָּה מִן הַיּוֹרְשִׁים (כָּל זֶה בְּהָרַ''ן פֶּרֶק אַף עַל פִּי). וְאִם רוֹצֶה לְגָרְשָׁהּ תּוֹךְ שְׁנֵים עָשָׂר חֹדֶשׁ נוֹתֵן לָהּ צֹאן בַּרְזֶל שֶׁלָּהּ, (כ) וּכְתֻבָּתָהּ וְכָל מַה שֶּׁכָּתַב לָהּ (בֵּית יוֹסֵף בְּשֵׁם תְּשׁוּבַת הָרַשְׁבָּ''א). וְיֵשׁ אוֹמְרִים דְּבַזְּמַן הַזֶּה שֶׁאֵין נוֹשְׂאִין שְׁתֵּי (כא) נָשִׁים, לָא מַשְׁהִינָן לָהּ שְׁנֵים עָשָׂר חֹדֶשׁ אִם רוֹצֶה לְגָרְשָׁהּ, וְאִם אֵינָהּ רוֹצָה, מַתִּירִין לוֹ לִשָּׂא (כב) אַחֶרֶת (מָרְדְּכַי סוֹף אַף עַל פִּי בְּשֵׁם רַאֲבַ''ן). וְיֵשׁ חוֹלְקִין שֶׁאֵין לְהַתִּיר לוֹ לִשָּׂא אַחֶרֶת (שָׁם בַּהַגָּהַת וּתְשׁוּבַת הָרַשְׁבָּ''א סִימָן תת''ס וּמַהֲרִי''ק שֹׁרֶשׁ ס''ג), וְכֵן עִקָּר. וְדַוְקָא בִּנְשׂוּאָה, אֲבָל אֲרוּסָה הַמּוֹרֶדֶת עַל בַּעֲלָהּ וְאֵינָהּ רוֹצָה לְהִכָּנֵס לוֹ, יְגָרְשֶׁנָּה בְּעַל כָּרְחָהּ, אוֹ יִשָּׂא אַחֶרֶת, וּמַתִּירִין לוֹ (שָׁם). וְנִרְאֶה לִי, דַּוְקָא תּוֹךְ שְׁנֵים עָשָׂר חֹדֶשׁ, אֲבָל לְאַחַר שְׁנֵים עָשָׂר חֹדֶשׁ אִם הוּא רוֹצֶה לְגָרֵשׁ צְרִיכָה לְקַבֵּל מִמֶּנּוּ בְּעַל כָּרְחָהּ, אוֹ מַתִּירִין לוֹ לִשָּׂא אַחֶרֶת, דְּאֵין כֹּחַ בְּיַד הָאִשָּׁה לְעַגְּנוֹ לְעוֹלָם, וְכֵן נִרְאֶה לִי (לְהוֹרוֹת). וְיֵשׁ אוֹמְרִים דַּאֲפִלּוּ תּוֹךְ שְׁנֵים עָשָׂר חֹדֶשׁ אִם עָבַר וְנָשָׂא אַחֶרֶת מֵחֲמַת מְרִידָתָהּ, אֵין כּוֹפִין (כג) לְגָרֵשׁ (מַהֲרִי''ק שֹׁרֶשׁ כ''ט). וַאֲפִלּוּ הָיְתָה נִדָּה אוֹ חוֹלָה שֶׁאֵינָהּ רְאוּיָה לְתַשְׁמִישׁ. וְאֵין חִלּוּק בֵּין הִתְחִילָה לִמְרֹד קֹדֶם חָלְיָהּ אוֹ אַחַר כָּךְ (הָרַ''ן פֶּרֶק אַף עַל פִּי, וְכֵן מַשְׁמַע בַּמָּרְדְּכַי בְּשֵׁם ראבי''ה וְהַגָּהוֹת אַלְפָסִי), וְיֵשׁ חוֹלְקִין (שָׁם בְּשֵׁם מוהר''ם). וַאֲפִלּוּ הָיָה בַּעֲלָהּ (כד) מַלָּח שֶׁעוֹנָתוֹ לְשִׁשָּׁה חֳדָשִׁים, וַאֲפִלּוּ יֵשׁ לוֹ אִשָּׁה אַחֶרֶת. וְכֵן אֲרוּסָה שֶׁהִגִּיעַ זְמַנָּהּ לִנָּשֵׂא, וּמָרְדָה כְּדֵי (כה) לְצַעֲרוֹ וְלֹא נִשֵּׂאת, הֲרֵי זוֹ מוֹרֶדֶת מִתַּשְׁמִישׁ. וְיֵשׁ אוֹמְרִים שֶׁגַּם (כו) יְבָמָה שֶׁלֹּא רָצְתָה לְהִתְיַבֵּם כְּדֵי לְצַעֲרוֹ, כַּסֵדֶר הַזֶּה עוֹשִׂין לָהּ:
 באר היטב  (ז) מתשמיש. ה''ה מי שאינה רוצה לטבול כדי שלא תשמש בעלה עמה דיש לה דין מורדת אגרת הרמב''ם סי' ז'. לא מצינו מורדת אלא באומרת מאיס עלי או מצערנא ליה אבל אם היא טוענת בעונה האמורה בתורה הטיילין בכל יום וכו' לא כייפינן לה שאינה שבויות חרב להזדקק לו בכל שעה מהרי''ט ח''א סימן ה': (ח) לגרשה. אבל אין כופין אותו. דלא כהרמב''ם והרשב''ם. ואף אם נשאת בגט של כפיה תצא ועיין כנה''ג דף ק''א ע''א: (ט) הקיימים. בסוגי' זו יש ד' שיטות. להרמב''ם הסוגי' כלתא דרב זביד איירי במורדת. כשאומרת בעינא ליה ומצערנא ומפורש בש''ס נצ''ב אם תפסה אין מוציאין ממנה ואם לא תפסה לא זכתה. וכתב הריב''ש הבעל א''צ תפיסה וכל שהיא לא תפסה הוי כאלו תפס הוא. ונ''מ שלה אפילו לא תפסה זכתה. ומכריזין ד' שבתות בכל יום ומתרה בה ב''פ קודם הכרזה ואחר הכרזה ואח''כ נמלכין הב''ד. ומיד אחר ד' שבועות אין לה כתובה ואין נותנין הגט עד' יב''ח. ובמאיס עלי מגרשין מיד וכופין אותו. וכל הפוסקים. חלקו עליו בזה כמש''ל ונצ''ב ונ''מ כל מה שבעין נוטלת אפילו לא תפסה ולהרא''ש שיטה אחרת דהיינו בשניהם משהין יב''ח ואין חילוק ביניהם אלא במורדת בעינא ליה וכו' מכריזין עליה ואחר יב''ח מפסדת הכתובה ושאר ת''כ וקודם לכן אית לה כתובה ות''כ חוץ מזונות ומ''י שלה. ובשניהם נ''מ שלה אפילו לא תפסה וכן קרקע נצ''ב שלה אלא מטלטלין של נצ''ב אין לה אלא א''כ תפסה. ולהרמב''ן ולהרשב''א שיטה ג'. מורדת בעינ' ליה וכו' אין שום תקנה רק מה שמבואר בש''ס דמפסדת אחר הכרזה ד' שבועות. ונצ''ב לא מהני תפיסה שלה. ונ''מ א''צ תפיסה. וכלתא דר''ז איירי במורדת מאיס עלי אז משהין יב''ח. ובתוך הזמן אינה מפסדת כלום אלא לית לה מזונות ואחר יב''ח מפסדת כתובה ות''כ. ונצ''ב אם תפסה אין מוציאין מידה. ונ''מ א''צ תפיסה ואין מכריזין עליה כשאומרת מאיס עלי. והר''ן שיטה ד' במאיס עלי יש לה אפילו הכתובה ונצ''ב ונ''מ אפילו לא תפסה ומשהין הגט יב''ח. וכלתא דר''ז איירי במורדת בעינ' ליה וכו' ואז צריכה תפיסה בנצ''ב ואחר ד' שבועות והכרזה מפסדת כתובתה אפילו אם החזירה לא מהני אלא חז''ל תקנו שלא יגרש אותה עד יב''ח. וענין תפיסה עיין בסי' צ''ג תפיסת מפתח לא מהני. וכן תפיסה ע''י שליח. ובח''מ השיג על הב''ח ופסק אף אם אביה תפס הוי כאלו תפס השליח אא''כ כשעדיין לא בא לידי חתנו ומונח אצל אביה. ומבואר בתשו' הר''ן דוק' אם תפסה דבר ממה שהכניסה לו אז מהני התפיסה אבל תפיסת דבר אחר לא מהני. ומעות של נדוני' הוי כאלו תפסה דבר אחר. וכנה''ג דף ק''א ע''ב העלה אם תפסה האשה אעפ''י שלא תפסה הנכסים עצמן אלא שתפסה כנגדם מנכסי הבעל אין מוציאין מידה. עוד כתב שם אפילו תפס הבעל נכסיה אם תפסה האשה כנגדם מנכסי הבעל מוציאין מידו ע''ש. ועיין ס''ק כ''ח מש''ש ואם הנדוני' ביד אביה אפי' מורדת בעינ' ליה ומצערנ' א''צ ליתן הנדוני' כשתצ' ממנו. ואם הנדוני' ביד שליש עיין סי' נ''ג ועיין ב''ש: (י) כלום. במהר''י ווייל סי' כ' כתב מבואר סבלונות ששלח לה וכן מתנות שניתן לה מחמת אביו או קרוביו בשעת נשואין או אח''כ צריכה להחזיר. אבל כל מה שהכניסה עמה לחופה דהיינו נדוני' וכל תכשיטה אשר הכניסה לחופה העומדים בעין אשר נתן לה אביה וגם כל אשר עומד בעין מאשר לה בשעת החופה וטבעת קידושין מפני שלא יאמרו וכו' זכתה ע''ש. ועיין הראנ''ח ח''א סי' מ''א. והר''א ששון סי' קע''ז ומקור ברוך סימן י''ז ורשד''ם חא''ה סימן קל''ה. והרמ''ע מפאנו סי' נ''ה. וכנה''ג דף ק''ע ע''א סעיף ל''ח. מתנות וחפצים של בעל. אפילו אם תפסה ואין בידה שיעור כל השומא שהכניסה לו אינה יכולה לעכבם בעד מה שחסר מנדונייתה מקור ברוך סי' י''ט. וכנה''ג כתב עליו ואיני יודע למה ע''ש. מתנות שנתנה היא לו בזמן השידוכין. אם הם בידה אין מוציאין מידה מקור ברוך סימן י''ז. אשה שגבתה נדוני' שלה בחיי בעלה באמתלאה גדולה והלכה לבית אביה ושוב מת בעלה ואין היורשים רוצים ליתן לה כתובה ותוס' ובאים עליה בטענת מורדת אין לה דין מורדת להפסידה כתובתה הרמ''ע מפאנו סימן כ''ה. אשה שלא הביאה כלום מבית אביה והבעל עשה לה כתובה סך ידוע ולא פירשו מהו תוס' מהו עיקר כתובה ואמרה מאיס עלי ותפסה כדי כתובתה שורת הדין דשמין כמה ראוי לתת לה מוהר כשאר בני משפחתה או משפחת בעלה וכמה ראוי לתת לה סבלונות בזמן שרואה את הכלה כפי כבוד בני משפחתה וכותבין לה זה בתורת נדוני' והשאר עיקר כתובה ותוס' ולגבי זה הועיל תפיסתה ולא לגבי השאר הרדב''ז ח''א סימן רס''ב: (יא) נכסי צאן ברזל. היינו שיטות הרא''ש ורמב''ן ורשב''א דעובד' דכלתי' דר''ז איירי במאיס עלי ולהמסקנ' בנצ''ב צריכה תפיסה. ונ''מ א''צ תפיסה: (יב) אינה נוטלת וכו'. כבר תמהו ע''ז בהר ח''מ וב''ש וכנה''ג דף ק''ב ע''א סעיף כ''ט דלא מצינו דיעה זו כמש''ל כל השיטות ולכ''ע דבנ''מ א''צ תפיסה. האומרת איני רוצה בו שנאתיו. לא נקרא עוד בעלי הוי כמאיס עלי הר''א ששון סי' קפ''ו. יש להסתפק אי בעינן שתאמר מאיס עלי מחמת בעילה או לא הר''א ששון שם. וע' ס''ק ל''ב מש''ש. הלכה לבית אביה ואמר לה שתבא אל ביתו והיא אינה רוצה לבוא אחריו ואומרת לו שאם רוצה שיבא הוא אחריה הוי מורדת וכ''ש אם היתה מגלה דעתה קודם לכן שהיה מאוס בעיניה ושלא היתה יכולה לראותו ושיתן לה גט כנה''ג דף ק''ב ע''א סעיף ל''ד: (יג) בה. היינו הב''ד בעצמם מתרין בה קודם שיפסקו הדין להפסידה כתובתה אבל לא ע''י שלוחם. ואם חזרה בה לא הפסידה כלום. והר''ן כתב דאם חזרה פותחין מכתובתה ז' דינרים על כל שבוע שעמדה במרדה עיין ח''מ ב''ש. אם רואין ב''ד שהדבר מצד אמה או קרוביה מניחין אותה בבית מי שיראה לב''ד אולי תתרצה עם בעלה רשד''ם חח''מ סי' ש''י: (יד) כתובת'. מיד אחר ד' שבועות אין לה כתובה אלא שמבקשין ממנו שלא יגרש אותה מיד אלא עד יב''ח דגנאי לבנות ישראל וכו' כ''ה לשיטת הרמב''ם והרמב''ן ורשב''א כמש''ל. אבל לשיטת הרא''ש אינה מפסדת כלום עד יב''ח כמש''ל: (טו) מעוברת. כלומר שאינו חייב במזונות מפני העובר שבמעים אבל כשתלד אינה חייבת להניק הולד: (טז) פירות. ואחר יב''ח אינו אוכל הפירות עיין ח''מ ב''ש: (יז) יורשה. אפילו אחר יב''ח עיין ב''ש. כתב מהר''י ווייל סי' כ' גם שטר חצי חלק זכר זכות הבעל ישאר בתקפו ובגבורתו ואין לה כח לקרעו ולא לבטלו ולא למחול עליו ע''ש. אפי' מה שמכרה ונתנה יורש הבעל כנה''ג דף ק' ע''ב סל''א. והב''ש ס''ק ט''ז כתב אם מכרה צ''ע אם יוכל לבטל המכר. ולכ''ע יוכל לכתחלה למחות שלא תמכר כלום מהר''י ווייל סי' כ' וכ''פ בסמוך בהג''ה: (יח) וקבורת'. היינו כל זמן שהוא חייב ליתן לה הכתובה חייב בקבורתה אם מתה תוך הזמן הזה. אבל אחר יב''ח להרא''ש או אחר ד' שבועות להרמב''ם אם מתה אין חייב בקבורתה כיון דהוא פטור מן הכתובה. מיהו אם תפסה נצ''ב או זכתה בנצ''ב ואחר מותה הוא יורש אותה חייב בקבור' אפי' אחר יב''ח או ד' שבועות ב''ש: (יט) כלום. היינו דאינו אוכל פירות אבל יורש אותה כמ''ש וכשאמרה מאיס עלי אז כל שעה יוכל לגרשה ואין לה כתובה. ממיל' דינה כל שעה כמו מורדת בעינ' ליה ומצערנ' אחר יב''ח. ושם לדעת הרמב''ם זכתה בנצ''ב בלא תפיסה א''כ בודאי חייב בקבור': ולדעת הרמב''ן והרשב''א איירי הסוגי' דכלת' דר''ז באומרת מאיס עלי ופסיק' הוא אם זכתה היא בנצ''ב א''כ הלכה כרמב''ן שמא זכתה נצ''ב אף לדינ' דש''ס לפ''ז חייב בקבורה כי בס''ס מוציאין ממון מיד המוחז' ב''ש: (כ) וכתובת'. היינו להרא''ש אבל לשאר פוסקים מפסדת מיד אחר ד' שבועות. ועיין מה שכתב וז''ל ומ''ש אבל לא מה שכתב לה עיין בטור סימן מ''ה לא משמע כן אלא דוק' וכו'. לא ידעתי הא לפנינו כתב וכל מה שכתב לה וכ''כ ב''י ע''ש: (כא) נשים. כלומר בזמן התלמוד משהינן יב''ח כי אין לו היזק בזה שהרי יוכל לישא אשה אחרת אבל בזמן הזה לא משהינן: (כב) אחרת. כתב הח''מ נראה דע''ז חולקין דאין מתירין לו לישא אשה אחרת. אבל להשהות אותה בע''כ יב''ח בלא פו''ר על זה לא נמצא חולק ומתירין לו לגרשה בע''כ ונותן לה הכתובה ולאחר יב''ח מגרשה בע''כ ופטור מכתובה עיין ב''ש: (כג) לגרש. שום אחת מהן. ח''מ ב''ש: (כד) מלח. ל''מ אם הוא בביתו ויוכל לקרב עונתו אלא אפי' שהוא הולך מביתו ואין דעתו לבא עד ו' חדשים מ''מ מתחילין ימי מרידה מיד ח''מ ב''ש: (כה) לצערו. דאלו מרדה ואמרה מאיס עלי אין לה הפסד דהא מסתמ' אין לה כתובה אלא אם היא מורדת דאמרה בעינ' ליה וכו' מכריזין עליה ב''ש: (כו) ביבמה. היינו להפוסקים דס''ל מצות יבום קודם ע''ל סי' קס''ה:


ג הַמּוֹרֶדֶת הַזֹּאת, כְּשֶׁהִיא יוֹצֵאת אַחַר שְׁנֵים עָשָׂר חֹדֶשׁ בְּלֹא כְּתֻבָּה, תַּחֲזִיר כָּל דָּבָר שֶׁהוּא שֶׁל בַּעַל, אֲבָל נְכָסִים שֶׁהִכְנִיסָה לוֹ, וּבְלָאוֹתֶיהֶם קַּיָּמִים, אִם תָּפְסָה אֵין מוֹצִיאִין (כז) מִיָּדָהּ; וְאִם לֹא תָּפְסָה אֵין נוֹתְנִין לָהּ; וְקַרְקָעוֹת שֶׁל צֹאן בַּרְזֶל הִיא נוֹטַלְתָּן (טוּר), וְכֵן כָּל מַה שֶּׁאָבַד (כח) מִנְּכָסֶיהָ שֶׁקִּבֵּל הַבַּעַל אַחֲרָיוּתָן עָלָיו, אֵינוֹ מְשַׁלֵּם לָהּ כְּלוּם. הגה: וְכָל זֶה בְּנִכְסֵי צֹאן בַּרְזֶל, אֲבָל נִכְסֵי מְלוֹג שֶׁלָּהּ, בִּרְשׁוּתָהּ הֵם וְהִיא נוֹטַלְתָּן (טוּר). וְיֵשׁ אוֹמְרִים דְּכָל זֶה בְּאֵינָהּ נוֹתֶנֶת (כט) אֲמַתְלָא וְטַעַם לִדְבָרֶיהָ לָמָּה אוֹמֶרֶת מָאִיס עָלַי; אֲבָל בְּנוֹתֶנֶת אֲמַתְלָא לִדְבָרֶיהָ, כְּגוֹן שֶׁאוֹמֶרֶת שֶׁאֵינוֹ הוֹלֵךְ בְּדֶרֶךְ יְשָׁרָה, וּמְכַלֶּה מָמוֹנוֹ וְכַיּוֹצֵא בָּזֶה, אָז דַּיְנִינָן לָהּ כְּדִינָא שֶׁתִּקְּנוּ הַגְּאוֹנִים (טוּר בְּשֵׁם מוהר''ם מֵרוֹטֶנְבּוּרְג) וְנִקְרָא דִּינָא דִּמְתִיבְתָּא, שֶׁהַבַּעַל צָרִיךְ לְהַחֲזִיר לָהּ כָּל מַה שֶּׁהִכְנִיסָה לוֹ בִּנְדוּנְיָתָהּ, דְּהַיְנוּ צֹאן בַּרְזֶל אִם הֵם בְּעַיִן וּרְאוּיִין לִמְלַאכְתָּם (ל) הָרִאשׁוֹנָה נוֹטֶלֶת הַכֹּל כְּמוֹ שֶׁהוּא, וְאִם אֵינָם רְאוּיִין לִמְלַאכְתָּם הָרִאשׁוֹנָה, וְכָל שֶׁכֵּן אִם נִגְנְבוּ אוֹ נֶאֶבְדוּ, צָרִיךְ הַבַּעַל לְשַׁלֵּם הַכֹּל; וְנִכְסֵי מְלוֹג שֶׁלָּהּ, אִם הֵם בְּעַיִן אוֹ דָּבָר הַבָּא מִכֹּחָהּ, נוֹטַלְתָּן, אֲבָל אִם כָּלוּ לְגַמְרֵי אֵין הַבַּעַל צָרִיךְ לְשַׁלֵּם (דִּינָא דִּמְתִיבְתָּא טוּר בְּשֵׁם הָרִי''ף), אֲבָל כָּל מַה שֶּׁנָּתַן לָהּ אוֹ כָּתַב לָהּ אֵינָהּ נוֹטֶלֶת כְּלוּם, וַאֲפִלּוּ תָּפְסָה צְרִיכָה לְהַחֲזִיר (מָרְדְּכַי פֶּרֶק אַף עַל פִּי). וְאֵין כּוֹפִין אוֹתוֹ לְגָרֵשׁ, וְלֹא אוֹתָהּ לִהְיוֹת אֶצְלוֹ (גַּם זֶה בַּטּוּר בִּתְשׁוּבַת מוהר''ם). וְאִם עָשָׂה שֶׁלֹּא כַּהֹגֶן שֶׁקִּדְּשָׁהּ בְּרַמָּאוּת וּבְתַחְבּוּלוֹת, כּוֹפִין אוֹתוֹ לְגָרֵשׁ (הָרֹא''שׁ כְּלָל ל''ה). וְיֵשׁ אוֹמְרִים עוֹד, דִּמְטִילִין חֵרֶם (טוּר בְּשֵׁם מוהר''ם). אִם בְּנֵי אָדָם לִמְּדוּהָ לִמְרֹד, אוֹ שֶׁעוֹשָׂה כָּךְ מִשּׁוּם כַּעַס וּקְטָטָה, אוֹ לְהוֹצִיא מָמוֹנוֹ מִמֶּנּוּ, אָז אֲפִלּוּ מַה שֶּׁתָּפְסָה מִנְּכָסֶיהָ נוֹטְלִין מִיָּדָהּ וּמַחֲזִירִין לַבַּעַל (מָרְדְּכַי פֶּרֶק אַף עַל פִּי). וְאֵין חִלּוּק בֵּין אִם תָּפְסָה אוֹ לֹא, אֶלָּא בְּטוֹעֶנֶת מָאִיס וְאֵינָהּ נוֹתֶנֶת אֲמַתְלָא (לא) מְבֹרֶרֶת לִדְבָרֶיהָ, אֲבָל מִכָּל מָקוֹם נוֹתֶנֶת אֲמַתְלָא וְאֵין בָּזֶה (לב) רַמָּאוּת, וְהַבֵּית דִּין יָדוּנוּ בָּזֶה לְפִי רְאוֹת עֵינֵיהֶם (מהרי''ו סִימָן כ'). וִיכוֹלִין לְהַשְׁבִּיעַ אוֹתָהּ עַל כָּךְ, אִם טוֹעֶנֶת בֶּאֱמֶת מָאִיס עָלַי (שָׁם), וְכֵן רָאוּי לְהוֹרוֹת. וְכָל זְמַן שֶׁלֹּא נָתַן גֵּט, אֵין לוֹ כְּפִיָּה וּנְגִישָׂה עָלֶיהָ, אֲבָל מִכָּל מָקוֹם אֵין לָהּ לִתֵּן מִשֶּׁלָּהּ לַאֲחֵרִים, וְיָכוֹל לִמְחוֹת בָּהּ, דְּאִם מֵתָה יִירָשֶׁנָּה (גַּם זֶה שָׁם). אֲפִלּוּ בְּמָקוֹם שֶׁכּוֹפִין אוֹתוֹ (לג) לְגָרֵשׁ, בְּמוֹרֶדֶת, אִם מֵתָה קֹדֶם שֶׁגֵּרְשָׁהּ, יוֹרֵשׁ אוֹתָהּ, דְּאֵין יְרֻשָּׁתָהּ נִפְקַעַת אֶלָּא בְּגֵרוּשִׁין (טוּר בְּשֵׁם גָּאוֹן). אִם אָבִיהָ תָּפַס (לד) מִנְּדוּנְיָא שֶׁהִכְנִיסָה לְבַעֲלָהּ, מְהַנֵּי כְּאִלּוּ תָּפְסָה הִיא בְּעַצְמָהּ (מָרְדְּכַי בְּשֵׁם תְּשׁוּבַת מוהר''ם פֶּרֶק אַף עַל פִּי וּבְהַגָּהוֹת בְּשֵׁם תְּשׁוּבַת מוהר''ם). הַבְּגָדִים שֶׁהִכְנִיסָה הַכַּלָּה אֵין לָהֶם (לה) דִּין צֹאן בַּרְזֶל, וְאֵין צֹאן בַּרְזֶל אֶלָּא הַשּׁוּמָא שֶׁמַּכְנֶסֶת הָאִשָּׁה לְבַעֲלָהּ (טוּר בְּשֵׁם הָרֹא''שׁ):
 באר היטב  (כז) מידה. זהו דעת הרמב''ם. ולהרמב''ן והרשב''א לא מהני תפיסה בנצ''ב כמש''ל: (כח) מנכסיה וכו' אינו משלם לה כלום. דהוא שפת יתר השתא כשהן קיימין כל שלא תפסן האשה אין לה מה שאבד מנכסיה לא כ''ש ומתרץ הכנה''ג דהוצרך הרמב''ם להשמיענו וכן כל מה שאבד וכו'. להורות דאפי' היא תפסה כנגדן מנכסי הבעל אינו משלם לה ומוציאין מידה. לפ''ז צריכים אנו לומר דכשהן קיימים אפי' תפם הבעל אם תפסה האשה כנגדם מנכסי הבעל מוציאין מידו דאל''כ אדשמעינן הרמב''ם חידוש זה בנאבדו ישמיענו כ''כ כשהם קיימים דאם תפס הבעל מנכסיה והיא תפסה כנגדה מנכסי הבעל מוציאין מידה מה שתפסה מנכסי הבעל וכ''ש כשנאבדו ע''ש דף ק''א ע''ב סכ''ו וע''ל ס''ק ט': (כט) אמתלא. לעיל קאי על סעיף ב' שכתב דין מאיס עלי וכתב כאן דלעיל איירי באומרת מאיס עלי בלא אמתל' מבוררת אבל אם נותנת אמתל' מבוררת וניכרת לב''ד שהוא אמת וראוי לה למאוס אותו אז ע''ז תקנו הגאונים שלא לדון דין הש''ס אלא הבעל צריך להחזיר כל הנדן ומוציאין ממנו נ''מ ונצ''ב ויהבינן לה כך הוא אם טענה טענה מבוררת. ואם טענה טענה שאינו מבוררת. אזי אם תפסה אין מוציאין מידה. אם טענה טענת שקר. יהבינן להבעל הכל אפילו מה שהכניסה היא ומוציאים ממנה ונותנים להבעל. וכתב ב''ש נראה דנ''מ לא הפסידה אפילו בטענת שקר ע''ש. כתב ט''ז הא דמוציאין ממנו דוק' בזמן הגט אבל אם אינו רוצה לגרשה ואנן לא כייפינן ליה אין מוציאין ממנו כלום אא''כ שתפסה. ודינא דמתיבת' דוק' הוא במורדת מאיס עלי ולא במורדת בעינ' ליה ומצערנ'. והטעם תקנה זו כדי שלא יצאו בנות ישראל לתרבות רעה מש''ה תקנו שישלם נצ''ב: (ל) הראשונה. כתב ב''ש מה שכלו מחמת שלא משמר בראוי או נגנב או נאבד'. בנ''מ פטור ובנצ''ב חייב לשלם. אבל אם שלח בהם יד אז הוא להיפך נצ''ב פטור כי הם כשלו ורשאי להשתמש מה שרוצה. ונ''מ חייב לשלם אם לא השתמש כדינו ואכל הפירות ע''ש: (לא) מבוררת. ר''ל ואז אם תפסה מעות מהני כי לדינא דמתיבת' אם טענה אמת צריך להחזיר אפילו מעות הנדוני' ממיל' אם תפסה י''ל דטענתה אמת הוא ועיין ב''ש: (לב) רמאות. אמרה מאיס עלי מחמת מעשיו הרעים ששותה יין שרף תמיד בבית משתיהם ובא שכור לביתו וגם עבר על בריתו שנשבע שלא לצחוק ומגזם לשכן לשרוף לאבד ולמכור אין לך מאיס עלי יותר רש''ל בתשובה סימן ס''ט. ועיין תשובת מהר''ם מלובלין סימן מ''ח. ובמהר''ם מטראני ח''א סי' רס''ט. באה בטענה שאינה יכולה לסבול התשמיש אין לה דין מורדת. אם הוא חולה ובאה בטענה שאינה יכולה לסבול חלייו ושטותו אין לה דין מורדת כנה''ג דף ק' ע''ב קטנה נשואה שמרדה אם יש לה דין מורדת או לא עיין כנה''ג דף ק' ע''ב: (לג) לגרש וכו'. בחנם העתיק הרב דין זה מאחר שאין אנו נוהגין לגרש במורדת כמ''ש כל האחרונים ח''מ: (לד) מנדוני'. כתב הב''ש כבר כתבתי דלא מהני תפיסה של האב אלא כשעדיין לא בא הנדוני' ליד החתן אז א''צ ליתן להחתן וכ''כ הח''מ עיין ס''ק ט': (לה) דין צ''ב. דמאחר דלא שמו הבגדים להתתן בנדן שלו אין להם רק דין נ''מ:


ד אִישׁ וְאִשְׁתּוֹ שֶׁבָּאוּ לְבֵית דִּין, הוּא אוֹמֵר: זוֹ מוֹרֶדֶת מִתַּשְׁמִישׁ, וְהִיא אוֹמֶרֶת: לֹא כִּי, אֶלָּא כְּדֶרֶךְ כָּל הָאָרֶץ אֲנִי עִמּוֹ; וְכֵן אִם טָעֲנָה הִיא וְאָמְרָה שֶׁהוּא מוֹרֵד מִתַּשְׁמִישׁ, וְהוּא אוֹמֵר: לֹא כִּי, אֶלָּא כְּדֶרֶךְ כָּל הָאָרֶץ אֲנִי (לו) עִמָּהּ, מַחֲרִימִין תְּחִלָּה עַל מִי שֶׁהוּא מוֹרֵד וְלֹא יוֹדֶה בְּבֵית דִּין, וְאַחַר כָּךְ, אִם לֹא הוֹדוּ, אוֹמְרִים לָהֶם: הִתְיַחֲדוּ בִּפְנֵי עֵדִים. נִתְיַחֲדוּ וַעֲדַיִן הֵם טוֹעֲנִים, מְבַקְּשִׁים מִן הַנִּטְעָן וְעוֹשִׂין פְּשָׁרָה כְּפִי כֹּחַ הַדַּיָּן:
 באר היטב  (לו) עמו. וה''ה אם השיבה לא כי הוא המורד הר''ם מטראני ח''א סי' רס''ז:


ה אֲרוּסָה שֶׁאֵינָהּ (לז) רוֹצָה לִנָּשֵׂא בְּטַעֲנַת מָאִיס עָלַי, אֵין אָבִיהָ חַיָּב לִתֵּן לוֹ מַה שֶּׁפָּסַק לִתֵּן לוֹ בִּנְדוּנְיָתָא:
 באר היטב  (לז) רוצה וכו'. הנה אם היא מבררת הטענה פשיטא אין אביה חייב דלא גרע מנשואה דמוציאין מן הבעל נצ''ב מכ''ש דאינו חייב ליתן לו אלא נ''ל דאיירי דא''י לברור הטענה אז בנשואה אם תפסה אין מוציאין מידה ותפיסת אביה לא מהני וכאן שעדיין ביד אביה אין בידה חייב ליתן לו וה''ה אם היא נשואה והנדוני' ביד אביה עדיין דאינו חייב ליתן לו ואפי' אם נתן שט''ח ליד החתן אינו חייב לשלם כי דינים אלו דומים לדינים המבוארים בסי' ס''ג במתה בתו. ואפילו אם אומרת בעינא ליה ומצערנ' הדין כן. ומיהו אם נתן ממרנ''י כנהוג במדינת פולין דלא נזכר בו מי הוא המלוה אז הוי כאלו המעות ביד החתן וחייב לשלם לו ט''ז שם סי' נ''ג. ואם השליש הנדוני' עיין סימן נ''ג. ועיין מהר''י ווייל סי' ע''ח. ומדינים אלו נשמע מכ''ש לשדוכים שלנו אם היא ממאן אין אביה חייב ליתן לו מה שפסק ב''ש:




סימן עח - חיוב פדיונה
ובו ח' סעיפים 
א פִּדְיוֹנָהּ כֵּיצַד, נִשְׁבֵּית, חַיָּב לִפְדּוֹתָהּ וְאֵינוֹ יָכוֹל לוֹמַר לָהּ: הֲרֵי גִּטֵּךְ וּכְתֻבָּתֵךְ וּפְדִי אֶת עַצְמֵךְ; וַאֲפִלּוּ אִם יֹאמַר: אֵינִי (א) פּוֹדֵךְ וְלֹא אֶטֹּל פֵּרוֹת, אֵין שׁוֹמְעִין לוֹ, אֶלָּא חַיָּב לִפְדּוֹתָהּ:
 באר היטב  (א) פודך. כלומר אפילו אם אמר קודם הנשואין איני פודך ואפי' שניהם נתרצו זה לזה לא מהני כי היכא דלא לטמע בין העכו''ם ח''מ ב''ש. פדאה חבירו משלם לו דמי פדיונה ודוק' בכדי דמיה אבל ביותר מכדי דמיה לא. רש''ל בים של שלמה פ''ו דין ט''ו:


ב אֵין מְחַיְּבִים אֶת (ב) הַבַּעַל לִפְדּוֹת אֶת אִשְׁתּוֹ יוֹתֵר עַל דָּמֶיהָ, אֶלָּא כְּמוֹ שֶׁהִיא שָׁוָה כִּשְׁאָר הַשְּׁבוּיוֹת. וְיֵשׁ אוֹמְרִים דְּאִשְׁתּוֹ כְּגוּפוֹ דָּמֵי, וְיָכוֹל לִפְדּוֹת בְּכָל אֲשֶׁר לוֹ (טוּר וְהָרֹא''שׁ בְּשֵׁם הָרְמַ''ה הוּבָא בַּבֵּית יוֹסֵף)
 באר היטב  (ב) הבעל וכו'. ל''ד אלא אפילו אסור לפדות יותר מכדי דמיהם. ומ''ש בהג''ה אשתו כגופו ויוכל לפדות וכו' היינו חייב לפדות מאחר שאין איסור בדבר מחויב הוא לפדות ב''ש. ועיין בי''ד סי' רנ''ב דשם איתא כששניהם בשביה היא קודם לפדות נראה אפילו יותר מכדי דמיה היא קודם ב''ש. ועיין מ''ש הש''ך שם בי''ד סי' רנ''ב ס''ק ד' וס''ק י''א:


ג הָיוּ דָּמֶיהָ יוֹתֵר עַל כְּדֵי כְּתֻבָּתָהּ, וְאָמַר: הֲרֵינִי מְגָרְשָׁהּ וְזוֹ כְּתֻבָּתָהּ וְתֵלֵךְ וְתִפְדֶּה אֶת עַצְמָהּ, אֵין שׁוֹמְעִין לוֹ, אֶלָּא כּוֹפִין אוֹתוֹ וּפוֹדֶה אוֹתָהּ אֲפִלּוּ הָיוּ דָּמֶיהָ עַד עֲשָׂרָה בִּכְתֻבָּתָהּ, וַאֲפִלּוּ אֵין לוֹ אֶלָּא כְּדֵי פִּדְיוֹנָהּ. בַּמֶּה דְבָרִים אֲמוּרִים, בְּפַעַם רִאשׁוֹנָה; אֲבָל אִם פְּדָאָהּ וְנִשְׁבֵּית פַּעַם שְׁנִיָּה, וְרָצָה לְגָרְשָׁהּ, מְגָרְשָׁהּ וְנוֹתֵן לָהּ כְּתֻבָּתָהּ וְהִיא תִּפְדֶּה אֶת עַצְמָהּ; אֲבָל בְּלָאו הָכִי אֵינוֹ חַיָּב לִפְדּוֹתָהּ בְּפַעַם שְׁנִיָּה (בֵּית יוֹסֵף): 

ד מִי שֶׁנִּשְׁבֵּית אִשְׁתּוֹ וְהוּא בִּמְדִינַת הַיָּם, בֵּית דִּין יוֹרְדִים לִנְכָסָיו וּמוֹכְרִין בְּהַכְרָזָה, וּפוֹדִין אוֹתָהּ כְּדֶרֶךְ שֶׁהַבַּעַל פּוֹדֶה. אִם הוּא וְאִשְׁתּוֹ בַּשִּׁבְיָה, עַיֵּן בְּיוֹרֶה דֵעָה סִימָן רנ''ב: 

ה הַמַּדִּיר אֶת אִשְׁתּוֹ נֶדֶר שֶׁהוּא חַיָּב בִּגְלָלוֹ (ג) לְגָרְשָׁהּ וְלִתֵּן כְּתֻבָּתָהּ, וְנִשְׁבֵּית אַחַר (ד) שֶׁהִדִּירָהּ, אֵינוֹ חַיָּב לִפְדּוֹתָהּ, שֶׁמִּשָּׁעָה שֶׁהִדִּירָהּ נִתְחַיֵּב לְגָרְשָׁהּ וְלִתֵּן לָהּ כְּתֻבָּתָהּ:
 באר היטב  (ג) לגרשה. דוק' אם קודם שנשבית היה חייב לגרשה. אבל אם יש לו זמן להתיר חייב לפדותה ב''ש: (ד) שהדירה. אבל נשבית ולבסוף הדירה חייב לפדותה דאתי לאערומי ש''ס. וכן אם נדרה היא בעת שהיתה נשבית וקיים הוא לה חייב לפדותה דקי''ל כשהוא מקיים הנדר הוא נותן אצבע בין שיני' ח''מ ב''ש. ונראה לי דדוק' באשת ישראל הדין כן. אבל באשת כהן אם נדרה היא אחר שנשבתה פטור הוא מלפדותה דלאו השביה גורם אלא מחמת הנדר והטעם נראה לי. בשלמ' באשת ישראל אעפ''י שמכח הנדר אינו יוכל לקיים ואותבינך לי לאנתו. אפ''ה חייב לפדותה דהוא נותן אצבע בין שיני' דהו''ל להפר והיה יוכל לקיים התנאי ואותבינך לי לאנתו. אבל באשת כהן אינו יכול לומר דהוא נותן אצבע בין שיניה דה''ל להפר. דלמה להפר הא מיד שנשבתה אסורה היתה לו אף אם לא נדרה היא. א''כ למה הפר לה ומאי איכפת ליה בזה. א''כ הוי כאיסור דבר אחר ופטור מלפדותה. ודבר זה למדתי מפרש''י כתובות דף נ''ב ע''א ד''ה הכא במאי עסקינן וכו' ובישראל פליגי וכו' ע''ש. צריך לדקדק מאי בעי רש''י בזה דכתבו ובישראל פליגי הא אי אמרינן דאיירי בנודרת היא וקיים לה הוא ופליגי אי שנתן הוא אצבע או היא וכו'. אין חילוק בין אשת ישראל או אשת כהן. אלא צריך לומר דהיה קשה לרש''י מה הקשה המקשן ואי דנדרה היא מה לי הדירה ולבסוף נשבית מה לי נשבית ולבסוף הדירה וכו'. הא באשת כהן שפיר יש חילוק. בהדירה ולבסוף נשבית נוכל לומר דהפלוגת' הוא אם נתן הוא אצבע וכו' דה''ל להפר. אבל בנשבית ולבסוף הדירה אינו יוכל לומר דנתן הוא אצבע וכו' דה''ל להפר. דמה אהני ליה דהא כבר נאסרה אותה לו מכח השביה. ומש''ה כתב רש''י ובישראל פליגי וכו'. א''כ דברי מוכרחים ודו''ק:


ו כֹּהֵן שֶׁנִּשְׁבֵּית אִשְׁתּוֹ, אַף עַל פִּי שֶׁנֶּאֶסְרָה עָלָיו, הוֹאִיל וּמִקֹּדֶם הָיְתָה מֻתֶּרֶת לוֹ פּוֹדָהּ וּמַחֲזִירָהּ לְבֵית אָבִיהָ; אֲפִלּוּ הָיָה בְּעִיר אַחֶרֶת, מִטַּפֵּל לָהּ עַד שֶׁמַּחֲזִירָהּ לִמְדִינָתָהּ, וּמְגָרְשָׁהּ וְנוֹתֵן לָהּ כָּל כְּתֻבָּתָהּ. וְאִם הָיָה בַּעֲלָהּ יִשְׂרָאֵל, שֶׁהַשְּׁבוּיָה מֻתֶּרֶת לוֹ, מַחֲזִירָהּ לוֹ לְאִשָּׁה כְּמוֹ שֶׁהָיְתָה, וְאִם רָצָה אַחַר כָּךְ מְגָרְשָׁהּ וְנוֹתֵן לָהּ כְּתֻבָּתָהּ. שְׁבוּיָה שֶׁנֶּאֶסְרָה אַף לְבַעֲלָהּ יִשְׂרָאֵל, שֶׁחוֹשְׁשִין שֶׁמָּא נִבְעֲלָה בְּרָצוֹן, כְּדֶרֶךְ שֶׁנִּתְבָּאֵר (ה) סִימָן ז', אֵין בַּעֲלָהּ חַיָּב לִפְדּוֹתָהּ (הָרַ''ן פֶּרֶק נַעֲרָה וְר''י נכ''ג):
 באר היטב  (ה) סי' ז'. כתב הח''מ אשת כהן שזנתה ברצון בשביה צריך לפדותה כיון דאסורה לו מיד כשנשבת ויוכל לקיים התנאי ואהדרינך למדינתך לכן אפילו אם זנתה ברצון חייב לפדותה. והב''ש כתב עליו ולא משמע כן מהסוגי' ע''ש:


ז הָאִשָּׁה שֶׁהָיְתָה אֲסוּרָה עַל בַּעֲלָהּ, מֵחַיָּבֵי לָאוִין, וְנִשְׁבֵּית, אֵינוֹ חַיָּב לִפְדּוֹתָהּ אֶלָּא נוֹתֵן לָהּ כְּתֻבָּתָהּ וְהִיא תִּפְדֶּה אֶת עַצְמָהּ. וּמְשַׁלֵּם לָהּ הַפֵּרוֹת (ו) שֶׁאָכַל מִנְּכָסֶיהָ (הָרַ''ן פֶּרֶק אַלְמָנָה נִזֹּנֶת):
 באר היטב  (ו) שאכל. היינו כשנשבית צריך לשלם הפירות ולא קודם וחייב לשלם כל הסך הפירות ולא בשעת הזול דהא ידע שהוא חייב להוציאה כיון שהיא אסורה לו ט''ז:


ח אֵין חִיּוּב פִּדְיוֹנָהּ עָלָיו אֶלָּא בְּחַיָּיו, אֲבָל אַלְמְנָתוֹ אֵינָהּ נִפְדֵּית מִנְּכָסָיו; אֲפִלּוּ נִשְׁבֵּית בְּחַיָּיו וְלֹא הִסְפִּיק לִפְדּוֹתָהּ עַד שֶׁמֵּת, אֵין הַיּוֹרְשִׁים חַיָּבִין (ז) לִפְדּוֹתָהּ, וַאֲפִלּוּ הִיא זְקוּקָה לְיָבָם, אֶלָּא נִפְדֵּית מִשֶּׁל עַצְמָהּ אוֹ תִּטֹּל כְּתֻבָּתָהּ וְתִפְדֶּה אֶת עַצְמָהּ:
 באר היטב  (ז) לפדותה. ואין היורשים חייבים לשלם הפירות שאכל אביהם דהא אביהם בדין אכל דהיה חייב לפדותה ח''מ ב''ש:




סימן עט - חיוב רפואתה
ובו ג' סעיפים 
א רְפוּאָתָהּ כֵּיצַד, לָקְתָה, חַיָּב לְרַפּאוֹתָהּ, בֵּין רְפוּאָה שֶׁיֵּשׁ לָהּ (א) קִצְבָה בֵּין רְפוּאָה שֶׁאֵין לָהּ קִצְבָה; אֲבָל אַלְמְנָתוֹ אֵינָהּ מִתְרַפֵּאת מִנְּכָסָיו, אֶלָּא בִּרְפוּאָה שֶׁאֵין לָהּ (ב) קִצְבָה, שֶׁהִיא דּוֹמָה לִמְזוֹנוֹת:
 באר היטב  (א) קצבה. פרש''י שאינה חולה תדיר. וה''ה אם היא חולנית תדיר והרופא רוצה ליקח דבר קצוב ורצה לרפא אותה כל זמן שתצטרך ג''כ מיקרי רפואה שיש לה קצבה ח''מ: (ב) קצבה. וכן בימי לידתה מחויבים ליתן לה מזונות כנהוג שנותנים ליולדת ד' שבועות תשו' מהרש''ל סי' מ''ה:


ב רָצוּ הַיּוֹרְשִׁין לִקְצֹב עִם הָרוֹפֵא, כְּדֵי שֶׁיִּהְיֶה לָהּ קִצְבָה וְיִפָּטְרוּ מִמֶּנָּה, הָרְשׁוּת בְּיָדָם: 

ג אִם רָאָה הַבַּעַל שֶׁהַחֹלִי (ג) אָרֹךְ, יָכוֹל לוֹמַר לָהּ: הֲרֵי כְּתֻבָּתֵךְ מֻנַּחַת, אוֹ רַפְּאִי עַצְמֵךְ מִכְּתֻבָּתֵךְ אוֹ הֲרֵינִי (ד) מְגָרְשֵׁךְ וְנוֹתֵן כְּתֻבָּה; וְאֵין רָאוּי לַעֲשׂוֹת (ה) כֵּן מִפְּנֵי דֶּרֶךְ אֶרֶץ:
 באר היטב  (ג) ארוך. הח''מ כתב ה''ה בחולה שאינו ארוך. והב''ש כ' דוקא חולה ארוך ע''ש: (ד) מגרשך. ואם אינו רוצה לגרשה ולא לרפאותה כופין אותו. וכל מה שלותה לצורך רפואה חייב לשלם ש''ג וכ''כ כנה''ג: (ה) כן. כתב מהרש''ל בזמן הזה שאין מגרשין בע''כ מחויב לרפאות אותה אפי' חולה ארוך ואינו מועיל מה שמוכן ליתן לה כתובה ולגרשה. וב''ש כ' דאפי' בזמן הזה דאיכ' חר''ג יוכל לגרשה ע''ש וכ''כ הח''מ בשם הרב מהר''א מזרחי:




סימן פ - מעשה ידיה שהיא חיבת לבעלה, ודיני מיניקה ושאינה רוצה לעשות מלאכה,
ובו י''ח סעיפים 
א מַעֲשֵׂה יָדֶיהָ (א) לְבַעֲלָהּ, כֵּיצַד, הַכֹּל כְּמִנְהַג הַמְּדִינָה; מָקוֹם שֶׁדַּרְכָּן לֶאֱרֹג, אוֹרֶגֶת; לִרְקֹם, רוֹקֶמֶת; לִטְווֹת צֶמֶר אוֹ פִּשְׁתִּים, טוֹוָה; וְאִם לֹא הָיָה דֶּרֶךְ נְשֵׁי הָעִיר לַעֲשׂוֹת כָּל הַמְּלָאכוֹת הָאֵלּוּ, אֵינוֹ כּוֹפָהּ אֶלָּא לִטְווֹת הַצֶּמֶר בִּלְבַד. דָּחֲקָה עַצְמָהּ וְעָשְׂתָה (ב) יוֹתֵר מֵהָרָאוּי לָהּ, הַמּוֹתָר לַבַּעַל. הגה: וְדַוְקָא שֶׁנּוֹתֵן לָהּ מָעָה (ג) כֶּסֶף כָּל שָׁבוּעַ, כְּמוֹ שֶׁנִּתְבָּאֵר לְעֵיל סִימָן ע'. וִיכוֹלָה אִשָּׁה לוֹמַר: אֵינִי נוֹטֶלֶת מָעָה כֶּסֶף וְאֵינִי נוֹתֶנֶת הַמּוֹתָר; אֲבָל הַבַּעַל לֹא יוּכַל לוֹמַר כֵּן (טוּר בְּשֵׁם הָרְמָ''ה, וְכֵן כָּתַב הָרַ''ן פֶּרֶק אַף עַל פִּי, וְכֵן כָּתַב הַשְּׁאִלְתּוֹת פָּרָשַׁת מִשְׁפָּטִים):
 באר היטב  (א) לבעלה. ודוקא בזן אותה אבל אם אינו זן אותה אע''פ שלא בא העיכוב ממנו ואפי' שלא אמרה בפירוש איני ניזונית ואיני עושה. ומיהו נשים הללו גבירות ונכנסות בחצירות שרי המלכים והמה כאניות סוחר להביא טרף לביתם ומכלכלים את בעליהם מעשה ידיהם לבעליהן. מהרי''ט ח''ב חח''מ סי' פ''ו. מגורשת ואינה מגורשת וכן ש''מ שנתן גט לאשתו בתנאי מעכשיו אע''פ שחייב במזונותיה מעשה ידיה שלה הרא''ם ח''א סי' ל''ד: (ב) יותר. הן שעשתה בלילה הן שעשתה ב' וג' מלאכות בפעם א'. וכ' ב''ח מנהג שלנו שאין מוציאין מידה דמי מלאכה העדפה שע''י הדחק ולוקחים בהן קרקע והוא אוכל פירות עב''ש: (ג) כסף. לאו אדחקה עצמה קאי אלא אסתם מותר מעשה ידיה לא זכה הבעל במותר אלא בנותן לה מעה כסף:


ב הָיָה לוֹ מָמוֹן הַרְבֵּה, אֲפִלּוּ הָיָה לָהּ כַּמָּה שְׁפָחוֹת, אֵינָהּ יוֹשֶׁבֶת (ד) לְבַטָּלָה בְּלֹא מְלָאכָה, שֶׁהַבַּטָּלָה מְבִיאָה לִידֵי זִמָּה; אֲבָל אֵין כּוֹפִין אוֹתָהּ לַעֲשׂוֹת מְלָאכָה כָּל הַיּוֹם כֻּלּוֹ, אֶלָּא לְפִי רֹב הַמָּמוֹן מְמַעֶטֶת בִּמְלָאכָה:
 באר היטב  (ד) לבטלה. אפי' אמרה איני ניזונית ואיני עושה חייבת לעשות דבטלה מביאה לידי זימה עב''ש:


ג הַמַּדִּיר אֶת אִשְׁתּוֹ שֶׁלֹּא תַּעֲשֶׂה (ה) מְלָאכָה, יוֹצִיא וְיִתֵּן כְּתֻבָּה, שֶׁהַבַּטָּלָה מְבִיאָה לִידֵי זִמָּה:
 באר היטב  (ה) מלאכה. אפי' התיר לה שחוק א''מ יש חשש זנות. והוא שיוכל להדירה היינו דוק' בדתלה בתשמיש כמבואר בסי' ע''ד. ואם היא נדרה שלא תעשה מלאכה ואינה חייבת לבעלה לעשות מלאכה אלא משום חשש זנות א''י להפר ב''ש וכ' המגי''ד לא נזכר בגמ' כמה יהיה זמן ההדרה דרחוק מן הדעת שאם הדירה יום א' או שנים שתב' לידי זימה:


ד וְכֵן כָּל אִשָּׁה רוֹחֶצֶת לְבַעֲלָהּ פָּנָיו יָדָיו וְרַגְלָיו, וּמוֹזֶגֶת לוֹ אֶת הַכּוֹס, וּמַצַּעַת לוֹ אֶת הַמִּטָּה; וְיֵשׁ אוֹמְרִים דִּמְחֻיֶּבֶת לְהַצִּיעַ כָּל מִטּוֹת (ו) הַבַּיִת (הַמַּגִּיד מִשְׁנֶה פֶּרֶק כ''א וּבְהָרַ''ן פֶּרֶק אַף עַל פִּי). וְעוֹמֶדֶת וּמְשַׁמֶּשֶׁת בִּפְנֵי בַּעֲלָהּ, כְּגוֹן שֶׁתִּתֵּן לוֹ מַיִם אוֹ כְּלִי אוֹ שֶׁתִּטֹּל מִלְּפָנָיו, וְכַיּוֹצֵא בִּדְבָרִים אֵלּוּ; אֲבָל אֵינָהּ עוֹמֶדֶת וּמְשַׁמֶּשֶׁת בִּפְנֵי אָבִיו אוֹ בִּפְנֵי בְּנוֹ; וְיֵשׁ אוֹמְרִים דַּוְקָא בְּאֵינָן סְמוּכִין עַל שֻׁלְחַן בַּעֲלָהּ (בֵּית יוֹסֵף בְּשֵׁם הָרַ''ן פֶּרֶק אַף עַל פִּי):
 באר היטב  (ו) הבית. הח''מ כ' דהי''א זה ראוי להיות מקומו בסעיף ו' דחשיב שם ששה מלאכות שהעניות חייבת לבעליהן אבל עשירות אינן מחויבת להציע כל המטות רק מטתו וכ''כ רמ''א בס''א והב''ש כתב אפי' עשירות מחויבת להציע כל המטות ואפי' לסמוכים על שלחן בעלה ע''ש ודו''ק:


ה מְלָאכוֹת אֵלּוּ עוֹשָׂה אוֹתָן הִיא (ז) בְּעַצְמָהּ, וַאֲפִלּוּ הָיוּ לָהּ כַּמָּה שְׁפָחוֹת אֵין עוֹשִׂין מְלָאכוֹת אֵלּוּ לַבַּעַל, אֶלָּא אִשְׁתּוֹ. וְיֵשׁ מַחֲלֹקֶת בְּהַצָּעַת הַמִּטָּה, וְעַיֵּן לְמַטָּה סָעִיף ח':
 באר היטב  (ז) בעצמה. רש''י ס''ל דמצד עצה טובה הוא שתעשה מלאכות אלו. ושאר פוסקים ס''ל דמחויבת היא לעשות מלאכות אלו עב''ש:


ו יֵשׁ מְלָאכוֹת שֶׁהָאִשָּׁה עוֹשָׂה לְבַעֲלָהּ בִּזְמַן שֶׁהֵם עֲנִיִּים, וְאֵלּוּ הֵם: (ח) מַטְחֶנֶת, וְאוֹפָה, וּמְכַבֶּסֶת, וּמְבַשֶּׁלֶת, וּמֵינִיקָה אֶת בְּנָהּ, וְנוֹתֶנֶת תֶּבֶן לִפְנֵי בְּהֶמְתּוֹ, אֲבָל לֹא לִפְנֵי בְּקָרוֹ. הגה: מֵת בְּנָהּ, אֵינָהּ מְחֻיֶּבֶת לְהָנִיק בְּשָׂכָר וְלִתֵּן לוֹ הַשָּׂכָר; וְכֵן בְּנוֹ מֵאִשָּׁה אַחֶרֶת, אֵינָהּ מְחֻיֶּבֶת לְהָנִיקוֹ (הָרַ''ן פֶּרֶק אַף עַל פִּי):
 באר היטב  (ח) מטחנת. היינו יושבת בריחיים ומשמרת הקמח. ונשי דידן אין דרכן לטחון ואין דרכן לכבס הג''א ב''ש:


ז הִכְנִיסָה לוֹ שִׁפְחָה אַחַת, אוֹ נְכָסִים שֶׁרָאוּי לִקְנוֹת (ט) מֵהֶן שִׁפְחָה אַחַת, אוֹ שֶׁהָיָה לוֹ מָמוֹן (י) כְּדֵי לִקְנוֹת מִמֶּנּוֹ שִׁפְחָה אַחַת, אֵינָהּ מַטְחֶנֶת וְלֹא אוֹפָה וְלֹא מְכַבֶּסֶת וְלֹא נוֹתֶנֶת תֶּבֶן לִפְנֵי בְּהֶמְתּוֹ:
 באר היטב  (ט) מהן. היינו שהכניסה לו נדוני' או אם מצמצמת משלו הוי כאלו הכניסה תוס': (י) כדי וכו'. אם הבעל יש לו ממון ואינו רוצה לקנות אין כופין אותו לקנות ואין כופין אותה לעשות המלאכות. ואם הוא אומר לקנות והיא אומרת שלא לקנות לו שומעין כנה''ג בשם הרדב''ז:


ח הִכְנִיסָה לוֹ שְׁתֵּי שְׁפָחוֹת, אוֹ נְכָסִים הָרְאוּיִים לִקְנוֹת מֵהֶם שְׁתֵּי שְׁפָחוֹת, אוֹ שֶׁהָיוּ לוֹ שְׁתֵּי שְׁפָחוֹת, אוֹ שֶׁהָיָה רָאוּי לִקְנוֹת שְׁתֵּי שְׁפָחוֹת, אֵינָהּ מְבַשֶּׁלֶת וְאֵינָה מֵינִיקָה אֶת בְּנָהּ. הגה: הִכְנִיסָה לוֹ שָׁלשׁ שְׁפָחוֹת, אוֹ מָמוֹן, אוֹ שֶׁיֵּשׁ לוֹ מָמוֹן שֶׁיָּכוֹל לִקְנוֹת אוֹ לִשְׂכֹּר, אֵינָהּ מַצַּעַת הַמִּטּוֹת, רַק מִטָּתוֹ (הָרַ''ן בְּשֵׁם יֵשׁ מְפָרְשִׁים); יֵשׁ אוֹמְרִים דְּאַף מִטָּתוֹ אֵינָהּ מַצַּעַת, רַק בִּפְרִיסַת סְדִינִין, וּמְסַדֶּרֶת לוֹ מִטָּתוֹ שֶׁהוּא דֶּרֶךְ חִבָּה, וְכָל אִשָּׁה תַּעֲשֶׂה זֶה אֲפִלּוּ יֵשׁ לָהּ כַּמָּה שְׁפָחוֹת (טוּר): 

ט הִיא אוֹמֶרֶת: (יא) רָאוּי הוּא לִקְנוֹת אוֹ לִשְׂכֹּר שִׁפְחָה, וְהוּא אוֹמֵר שֶׁאֵינוֹ רָאוּי, עָלֶיהָ לְהָבִיא רְאָיָה:
 באר היטב  (יא) ראיה. ואחר שעשתה המלאכות יכולה לומר לבעלה השבע לי שאין לך כדי לקנות שפחה עב''ש:


י כָּל אֵלּוּ הַמְּלָאכוֹת אֵין מְחַיְּבִים אוֹתָהּ, אֶלָּא אִם כֵּן יִהְיֶה דֶּרֶךְ (יב) מִשְׁפַּחְתּוֹ וּמִשְׁפַּחְתָּהּ לַעֲשׂוֹתָן:
 באר היטב  (יב) משפחתו. היינו מלאכות המפורשים במשנה. אבל בצמר ולמזוג לו הכוס וכיוצ' בזה אפילו אם בני משפחתה אין עושות מחויבת היא לעשות ב''ש:


יא כָּל זְמַן שֶׁהִיא מֵינִיקָה אֶת בְּנָהּ, פּוֹחֲתִין לָהּ מִמַּעֲשֵׂה יָדֶיהָ וּמוֹסִיפִים לָהּ עַל מְזוֹנוֹתֶיהָ יַיִן וּדְבָרִים שֶׁיָּפִים לְחָלָב. לֹא הוֹסִיפוּ לָהּ, צְרִיכָה לֶאֱכֹל (יג) מִשֶּׁלָּהּ, אִם יֵשׁ לָהּ (טוּר):
 באר היטב  (יג) משלה. כתב הח''מ דהבעל צריך לשלם לה מה שהוציאה משלה ועב''ש:


יב פָּסְקוּ לָהּ מְזוֹנוֹת הָרְאוּיִים לָהּ, וַהֲרֵי הִיא מִתְאַוָּה לֶאֱכֹל יוֹתֵר, אוֹ לֶאֱכֹל מַאֲכָלוֹת אֲחֵרוֹת, יֵשׁ מִי שֶׁאוֹמֵר שֶׁאֵין הַבַּעַל יָכוֹל לְעַכֵּב, מִפְּנֵי סַכָּנַת הַוָּלָד, שֶׁצַּעַר גּוּפָה (יד) קוֹדֵם; וְיֵשׁ מִי שֶׁאוֹמֵר שֶׁיָּכוֹל לְעַכֵּב:
 באר היטב  (יד) קודם. כ' הח''מ אם מגיע מזה לולד ספק סכנה ולה אין סכנה אלא צער מהיכי תיתי דמכח צער דידה תסכן הולד ואם גם לה סכנה לא ידעתי מי שחולק ע''ז ולמה כ' ויש מי שאומר ע''ש. וע' בב''י. והב''ש רוצה ליישב מכח הגמ' דנדרים דף פ' ע''ב כביסתן וחיי אחרים וכו' ע''ש ולא דק. חדא דרבנן פליגי ע''ז כמו שהקשה הוא בעצמו. ועוד דהא מסקינן התם אין כביסה אלימ' לר' יוסי דאמר שמואל האי ערבובית' דרישא מתיא לידי עוירא ערבובית' דמאני וכו'. ע''ש א''כ הוי כביסה נמי סכנה ולא צער ודו''ק וע' בכ''מ:


יג יָלְדָה תְּאוֹמִים, אֵין כּוֹפִין אוֹתָהּ לְהָנִיק שְׁנֵיהֶם, אֶלָּא מֵינִיקָה אֶחָד וְשׂוֹכֵר הַבַּעַל מֵינִיקָה לַשֵּׁנִי. וְיֵשׁ אוֹמְרִים דְּמֵינִיקָה (טו) שְׁנֵיהֶם (טוּר בְּשֵׁם הָרֹא''שׁ):
 באר היטב  (טו) שניהם. בדינים אלו היכ' דאיכא פלוגת' היא פטורה ב''ש. אם מת הבעל תוך זמן ההנקה והאלמנה רוצה ללכת לעיר אחרת. מהריב''ל ח''א כלל י''א סימן נ''ו פסק דאין כופין אותה שתשב באותו העיר לזון את בנה. והרשד''ם חא''ה סי' קכ''ג כ' דכופין אותה לשבת באותה העיר עד זמן ההנקה וכ''כ הרדב''ז ע' כנה''ג:


יד הֲרֵי שֶׁרָצְתָה לְהָנִיק בֶּן חֲבֶרְתָּהּ עִם בְּנָהּ, הַבַּעַל (טז) מְעַכֵּב. וַאֲפִלּוּ בְּנָהּ מֵאִישׁ (יז) אַחֵר הוּא יָכוֹל לְעַכֵּב (טוּר):
 באר היטב  (טז) מעכב. ואם אין לה בן ורצונה להניק בן חברתה. אין הבעל יוכל לעכב ב''ש. והח''מ כ' דהבעל יוכל לעכב: (יז) אחר. אע''ג דאסור לישא מניקת חבירו משכחת ליה כגון דהיא מניקה הולד יותר מכ''ד חודש ואז מותרת להנשא:


טו כָּל אִשָּׁה שֶׁתִּמָנַע מִלַּעֲשׂוֹת מְלָאכָה מִמְּלָאכוֹת שֶׁהִיא חַיֶּבֶת לַעֲשׂוֹתָן, כּוֹפִין אוֹתָהּ לַעֲשׂוֹת. הגה: וְאֵינוֹ זָנָהּ עַד שֶׁתַּעֲשֶׂה; וְכֵן בֵּית דִּין מְשַׁמְּתִין (יח) אוֹתָהּ אוֹ מוֹכְרִין כְּתֻבָּתָהּ לִשְׂכֹּר עָלֶיהָ עֶבֶד אוֹ שִׁפְחָה (הַמַּגִּיד מִשְׁנֶה פֶּרֶק כ''א בְּשֵׁם הָרַמְבַּ''ן וְהָרַשְׁבָּ''א); וְיֵשׁ אוֹמְרִים דְּכוֹפִין אוֹתָהּ בְּשׁוֹטִים (טוּר בְּשֵׁם הָרַמְבַּ''ם). וְכָל זֶה בְּאוֹמֶרֶת: אֵינִי עוֹשָׂה, וְנִזּוֹנֵית; אֲבָל אִם אוֹמֶרֶת: אֵינִי נִזּוֹנֵית וְאֵינִי עוֹשָׂה, הָרְשׁוּת (יט) בְּיָדָהּ (בֵּית יוֹסֵף לְדַעַת הָרַמְבַּ''ם וְכֵן כָּתַב הָרַ''ן), וּכְמוֹ שֶׁנִּתְבָּאֵר לְעֵיל סִימָן ס''ט; וְיֵשׁ אוֹמְרִים דַּאֲפִלּוּ בְּאוֹמֶרֶת: אֵינִי נִזּוֹנֵית וְאֵינִי עוֹשָׂה, צְרִיכָה לַעֲשׂוֹת צָרְכֵי (כ) הַבַּיִת, וְלָזֶה כּוֹפִין אוֹתָהּ אַף עַל פִּי שֶׁאֵינָהּ נִזּוֹנֵית (גַּם זֶה בֵּית יוֹסֵף לְדַעַת הָרַמְבַּ''ם לְחַד שִׁנּוּיָא):
 באר היטב  (יח) אותה. כלומר אינו זנה אותה או משמתין אותה ב''ש: (יט) בידה. ואפילו אם היא מניקה אין בידו לעכב אותה ואז א''צ ליתן אותה ההוספה שמוסיפין למניקה ב''ש: (כ) הבית. הר''ן ס''ל דצריכה לעשות כל צרכי הבית טוחנת ושאר מלאכות וחייבת להניק אלא דאינה עושה בצמר. ותוס' ורא''ש כתבו כשאמרה איני נזונית ואיני עושה פטורה מכל מלאכות ופטורה מלהניק אלא חייבת במזיגת הכוס והרחצ' פניו והצע' המטה. וכ' ב''ש במקום פלוגת' היא פטורה. וג' דברים אלו היינו מזיגת הכוס והרחצ' פניו והצעת המטה אין כופין אותה בכפיות ע' ב''ש:


טז טָעַן הוּא שֶׁאֵינָהּ עוֹשָׂה, וְהִיא אוֹמֶרֶת שֶׁאֵינָהּ נִמְנַעַת מִלַּעַשׂוֹתָן, מוֹשִׁיבִין אִשָּׁה בֵּינֵיהֶם, אוֹ שְׁכֵנִים: 

יז הָאִשָּׁה שֶׁשָּׁבְרָה כֵּלִים בְּעֵת שֶׁעָשְׂתָה (כא) מְלָאכוֹתֶיהָ בְּתוֹךְ בֵּיתָהּ, פְּטוּרָה:
 באר היטב  (כא) מלאכותיה. ל''ד הוא אלא אפילו שלא בעת המלאכה אם שברה פטורה בה''י ח''מ ב''ש:


יח מִי שֶׁהִתְנָה עִם אִשְׁתּוֹ (כב) שֶׁלֹּא יִתְחַיֵּב בִּמְזוֹנוֹתֶיהָ וְכֵן הִיא לֹא תִּתְחַיֵּב לוֹ בְּמַעֲשֵׂה יָדֶיהָ, אִם אַחַר כָּךְ רָצָה וְנִתְחַיֵּב הוּא לָתֵת לָהּ (בְּמַתָּנָה) מְזוֹנוֹתֶיהָ, אֵין מַעֲשֵׂה יָדֶיהָ שֶׁלּוֹ. הגה: אִשָּׁה שֶׁשָּׁתְקָה וְלֹא תָּבְעָה מְזוֹנוֹת וְלֹא מָעָה כֶּסֶף, מִן הַסְּתָם מַעֲשֵׂה יָדֶיהָ עִם הַמּוֹתָר שֶׁלָּהּ, וְלֹא אָמְרִינָן שֶׁמָּחֲלָה מַעֲשֵׂה יָדֶיהָ (הָרַ''ן פֶּרֶק אַף עַל פִּי); אֲבָל מַה שֶּׁאֵינוֹ מַסְפִּיק לָהּ, אֵין הַבַּעַל צָרִיךְ לְשַׁלֵּם לָהּ, דְּוַדַּאי מָחֲלָה. אִשָּׁה שֶׁהָלְכָה מִבֵּית בַּעֲלָהּ מִכֹּחַ קְטָטָה, וְאֵינָהּ רוֹצָה לָשׁוּב לְבֵיתוֹ עַד שֶׁיִּקְרָא לָהּ בַּעֲלָהּ, לֹא הִפְסִידָה מִשּׁוּם זֶה מְזוֹנוֹתֶיהָ, דְּבוֹשָׁה מִמֶּנּוּ לָשׁוּב, מֵאַחַר שֶׁיָּצְאָה בְּלֹא רְשׁוּתוֹ וְאֵינוֹ מַרְאֶה לָהּ פָּנִים, וְאִם הוּא יָבוֹא אֶצְלָהּ אֵינָהּ מוֹנַעְתּוֹ מִכְּלוּם; אֲבָל אִם אֵינָהּ רוֹצָה לָבוֹא אֶצְלוֹ עַד שֶׁיִּפְרַע מַה שֶׁלָּוְתָה, אִבְּדָה מְזוֹנוֹתֶיהָ, דְּהָוֵי כְּמוֹרֶדֶת, דְּכָל מוֹרֶדֶת טַעֲנָה אִית לָהּ. וְכָל אִשָּׁה יֵשׁ לָהּ מְזוֹנוֹת אַף עַל פִּי שֶׁאֵין כְּתֻבָּתָהּ בְּיָדָהּ, וְאֵינוֹ נֶאֱמָן לוֹמַר שֶׁמָּחֲלָה לוֹ, רַק בִּרְאָיָה בְּרוּרָה; וַאֲפִלּוּ עַל מְזוֹנוֹת (כג) שֶׁעָבְרוּ, אִם לֹא טָעַן לֹא טַעֲנִינָן לֵהּ, וְצָרִיךְ לִשָּׁבַע שֶׁמָּחֲלָה לוֹ (כָּל זֶה בִּתְשׁוּבַת הָרַשְׁבָּ''א הוּבְאָה בַּבֵּית יוֹסֵף סִימָן ע''ז):
 באר היטב  (כב) שלו. וכן הדין אם פוסק לזון בת אשתו וכן אם זן יתום דאין מעשה ידיה תחת מזונות אלא מי שאוכל מצד תקנו' חז''ל ריב''ש ב''ש ח''מ: (כג) שעברו. עיין ח''מ וב''ש:




סימן פא - המקדיש מעשה ידי אשתו
ובו ב' סעיפים 
א הַמַּקְדִּישׁ מַעֲשֵׂה יְדֵי אִשְׁתּוֹ, הֲרֵי זוֹ (עוֹשָׂה וְ) (א) אוֹכֶלֶת, וְהַמּוֹתָר (ב) חֻלִּין. אָמַר לָהּ: יִקְדְּשׁוּ יָדַיִךְ לְעוֹשֵׂיהֶן, הֲרֵי כָּל מַעֲשֵׂה יָדֶיהָ קֹדֶשׁ. וְיֵשׁ אוֹמְרִים דְּאֵינוֹ קֹדֶשׁ, דַּהֲרֵי הִיא יְכוֹלָה לוֹמַר: אֵינִי (ג) נִזּוֹנֵית וְאֵינִי עוֹשָׂה, (הָרַ''ן פֶּרֶק אַף עַל פִּי, וְכֵן מַשְׁמָע לְשׁוֹן הַטּוּר):
 באר היטב  (א) ואוכלת. אפילו אם נותן לה מזונו' ומעה כסף א''י להקדיש. ואפילו אם מקדיש מ''י עושה ואוכל ח''מ ב''ש: (ב) חולין. אפילו הוא בעצמו רשאי ליהנו' ממנו תוס': (ג) ניזוני' וכו'. ולדידן אפילו אם נותן לה מזונו' ואומר יקדשו ידיך נמי אינו קדוש ח''מ ב''ש:


ב הָאִשָּׁה שֶׁאָמְרָה: יִקְדְּשׁוּ יָדַי לְעוֹשֵׂיהֶן, אוֹ שֶׁנָּדְרָה שֶׁלֹּא יֵהָנֶה מִמַּעֲשֵׂה יָדֶיהָ, אֵינוֹ נֶאֱסָר בְּמַעֲשֵׂה יָדֶיהָ, מִפְּנֵי שֶׁיָּדֶיהָ מְשֻׁעְבָּדִים לוֹ; אֲבָל צָרִיךְ הוּא לְהָפֵר לָה, שֶׁמָּא (ד) יְגָרְשֶׁנָּה וְתִהְיֶה אֲסוּרָה לַחֲזֹר לוֹ:
 באר היטב  (ד) יגרשנה. ע' אחרונים ועתוס' י''ט פי''א דנדרים משנה ד':




סימן פב - נדרה שלא להניק, ודין מיניקה שנתגרשה
ובו ח' סעיפים 
א נָדְרָה שֶׁלֹּא (א) לְהֵנִיק אֶת בְּנָהּ, כּוֹפִין אוֹתָהּ וּמֵינִיקָתוֹ עַד שֶׁיִּהְיֶה בֶּן עֶשְׂרִים וְאַרְבָּעָה חֹדֶשׁ, אֶחָד הַזָּכָר וְאֶחָד הַנְּקֵבָה:
 באר היטב  (א) להניק וכו'. היינו שאסרה הנאת הנקה עליו אז אין הנדר חל דהא היא חייב' להניק כשהיא ענייה ולא הכניסה לו שתי שפחו'. אבל אם היא הכניסה לו ב' שפחו' אינה חייב' להניק חל הנדר. ואם אסרה הנאת הנקה עליה חל הנדר אפי' אם היא ענייה. ואם אמרה איני ניזוני' ואיני עושה ע''ל סי' פ'. ואם הבעל אינו רוצה לזון אותה דאז הדין דכופין אותו שיתן לה מזונו' או שיגרש אותה. נראה בינו לבינו אינה חייבת לעשו' שום מלאכה ואינה חייבת להניק. ואם אמרה הנאת הנקה עלי דחל הנדר כמ''ש והוא לא הפר והיה יוכל להפר אין שום חיוב עליה כיון שהוא לא הפר. וקי''ל דהוא נותן אצבע בין שיניה והוא חייב שכר הנקה. ואם הולד מכיר אותה ואיכ' סכנה בדבר צ''ע אם הנדר חל ב''ש ע''ש:


ב הִיא אוֹמֶרֶת: אֲנִי אָנִיק אֶת בְּנִי, וְהוּא אֵינוֹ רוֹצֶה, שׁוֹמְעִין לָהּ: 

ג הָיְתָה עֲנִיָּה שֶׁחַיֶּבֶת לְהֵנִיק אֶת בְּנָהּ, וְהוּא עָשִׁיר שֶׁרָאוּי לוֹ שֶׁלֹּא תֵּנִיק אִשְׁתּוֹ, אִם רָצְתָה, שׂוֹכֵר מֵינִיקָה אוֹ קוֹנֶה שִׁפְחָה, מִפְּנֵי שֶׁעוֹלָה עִמּוֹ וְאֵינָהּ יוֹרֶדֶת: 

ד הִיא אוֹמֶרֶת: (ב) רָאוּי לִשְׂכֹּר אוֹ לִקְנוֹת שִׁפְחָה, וְהוּא אוֹמֵר: אֵינִי רָאוּי, עָלֶיהָ לְהָבִיא רְאָיָה:
 באר היטב  (ב) ראיה. ע''ל סי' פ' סקי''א מש''ש:


ה הָאִשָּׁה שֶׁנִּתְגָּרְשָׁה, אֵין כּוֹפִין אוֹתָהּ לְהֵנִיק אֶת בְּנָהּ, אֶלָּא אִם רָצְתָה, נוֹתֵן לָהּ שְׂכָרָהּ וּמֵינִיקָתוֹ; וְאִם לֹא רָצְתָה, נוֹתֶנֶת לוֹ אֶת בְּנוֹ וְהוּא מְטָפֵּל בּוֹ. בַּמֶּה דְבָרִים אֲמוּרִים, שֶׁלֹּא הֵנִיקָה אוֹתוֹ עַד שֶׁהִכִּירָהּ, אֲבָל אִם (ג) הִכִּירָהּ וְאֵינוֹ רוֹצֶה לִינֹק מֵאַחֶרֶת (טוּר), אֲפִלּוּ הוּא סוּמָא, אֵין מַפְרִישִׁין אוֹתוֹ, מִפְּנֵי סַכָּנַת הַוָּלָד, אֶלָּא כּוֹפִין (ד) אוֹתָהּ וּמֵינִיקָתוֹ עַד עֶשְׂרִים וְאַרְבָּעָה חֹדֶשׁ. הגה: וְהוּא נוֹתֵן לָהּ שְׂכַר הֲנָקָה (טוּר). וְיֵשׁ אוֹמְרִים דַּאֲפִלּוּ אִשָּׁה אַחֶרֶת, שֶׁהֵנִיקָה וָלָד עַד שֶׁמַּכִּירָהּ, כּוֹפִין אוֹתָהּ וּמֵינִיקָתוֹ בְּשָׂכָר, מִפְּנֵי סַכָּנַת הַוָּלָד (הַגָּהוֹת אַלְפָסִי פֶּרֶק אַף עַל פִּי). וְיֵשׁ אוֹמְרִים הָא דִּגְרוּשָׁה אֵינָהּ מְחֻיֶּבֶת לְהֵנִיק אִם אֵינוֹ מַכִּירָהּ, הַיְנוּ כְּשֶׁמּוֹצֵא מֵינֶקֶת אַחֶרֶת וְיֵשׁ לוֹ לְהַשְׂכִּיר, אֲבָל אִם אֵין לוֹ, כּוֹפֶה אוֹתָהּ וּמֵינִיקָתוֹ (ר''י); אֲבָל אִם הִשְׂכִּירָה כְּבָר עַצְמָהּ לַאֲחֵרִים, וְאוֹתוֹ וָלָד מַכִּירָהּ, אֵין דּוֹחִין אוֹתוֹ וָלָד מִפְּנֵי בְּנָהּ, אֶלָּא בֵּית דִּין מַשְׂכִּירִין לִבְנָהּ מֵינִיקָה אַחֶרֶת (הָרֹא''שׁ כְּלָל י''ז):
 באר היטב  (ג) מכירה. אם תרצה ללכת לעיר אחרת והיא רוצה להוליכה עמה התינוק והאפטרופסים מוחים בידה. ע''ל סי' פ' סקט''ו. כנה''ג הביא תשו' נ''י דאם גירש אדם אשתו והיא מניקה אסור לו ליקח את בנו ממנה אלא היא יושב' עם בנו ומגדלתו והוא נותן לה שכר הנאתו ע''ש: (ד) אותה. כתב הח''מ לא ידעתי טעם לדין זה ע''ש:


ו הַגְּרוּשָׁה אֵין לָהּ מְזוֹנוֹת, אַף עַל פִּי שֶׁהִיא מֵינִיקָה אֶת בְּנָהּ, אֲבָל נוֹתֵן לָהּ יוֹתֵר עַל שְׂכָרָהּ דְּבָרִים שֶׁהַקָּטָן צָרִיךְ לָהֶם, מִכְּסוּת וּמַאֲכָל וּמַשְׁקֶה וְסִיכָה וְכַיּוֹצֵא בָּזֶה; אֲבָל הַמְעֻבֶּרֶת, אֵין לָהּ כְּלוּם: 

ז שָׁלְמוּ חֳדָשָׁיו וּגְמָלַתּוּ, אִם רָצְתָה הַמְגֹרֶשֶׁת שֶׁיִּהְיֶה בְּנָהּ אֶצְלָהּ, אֵין מַפְרִישִׁין אוֹתוֹ מִמֶּנָּה עַד שֶׁיִּהְיֶה בֶּן שֵׁשׁ שָׁנִים גְּמוּרוֹת, אֶלָּא כּוֹפִין אֶת אָבִיו וְנוֹתֵן לוֹ מְזוֹנוֹת וְהוּא אֵצֶל אִמּוֹ; וְאַחַר שֵׁשׁ שָׁנִים יֵשׁ לָאָב לוֹמַר: אִם אֵינוֹ (ה) אֶצְלִי לֹא אֶתֵּן לוֹ מְזוֹנוֹת. וְהַבַּת אֵצֶל אִמָּהּ (ו) לְעוֹלָם, וַאֲפִלּוּ לְאַחַר שֵׁשׁ. כֵּיצַד, הָיָה הָאָב רָאוּי לִצְדָקָה, מוֹצִיאִין מִמֶּנּוּ הָרָאוּי לָהּ בְּעַל כָּרְחוֹ, וְזָנִין אוֹתָהּ וְהִיא אֵצֶל אִמָּהּ; וַאֲפִלּוּ נִשֵּׂאת הָאֵם לְאַחֵר, בִּתָּהּ אֶצְלָהּ וְאָבִיהָ זָן אוֹתָהּ מִשּׁוּם צְדָקָה, עַד שֶׁיָּמוּת הָאָב וְתִזּוֹן אַחַר כָּךְ מִנְּכָסָיו בִּתְנַאי כְּתֻבָּתָהּ וְהִיא אֵצֶל אִמָּהּ. הגה: וְדַוְקָא שֶׁנִּרְאֶה לְבֵית דִּין שֶׁטּוֹב לַבַּת לִהְיוֹת עִם אִמָּהּ, אֲבָל אִם נִרְאֶה לָהֶם שֶׁטּוֹב לָהּ יוֹתֵר לֵישֵׁב עִם בֵּית אָבִיהָ, אֵין הָאֵם יְכוֹלָה (ז) לָכֹף שֶׁתִּהְיֶה עִמָּהּ (ר''מ פַּדּוּאָה סִימָן צ''ג). מֵתָה הָאֵם, אֵין אֵם אִמָּהּ (ח) יְכוֹלָה לָכֹף שֶׁיִּהְיוּ הַבָּנִים עִמָּהּ (בֵּית יוֹסֵף בְּשֵׁם הָרשב''ץ):
 באר היטב  (ה) אצלי. אפי' אם האם רוצה לזון אותו בחנם יוכל האב לעכב. ואם הבן אינו רוצה להפרד מאמו יוכל האב לומר כיון שאינו שומע בקולי להיות אצלי אין עלי חיוב לפרנסו ח''מ. וע' בש''ס פרק הנושא דשם אית' אם מת האב אין מניחין הבן אצל יורשיו אלא אצל אמו דחיישינן לרציחה. ומשמע שם אפילו אם הוא יותר משש אין מניחין אותו אצל קרוביו. אבל אם היא גרושה ואביו חי אז יש חילוק אם הוא יותר משש אין מניחין אצל אמו אפילו צוה האב שישב אצל היורשים אין שומעין לו. הראנ''ח ח''ב סי' (ל''ט) [מ']. אם הקרוב מוחל הירושה ונסתלק ממנה אין לחוש לרציחה. הר''ם מטראני ח''א סי' קס''ה. אם היורשים הם עשירים ומיראי ה' וחושבי שמו אין לחוש לרציחה ע' כנה''ג דף ק''ג ע''א. הא דפחות מששה אין מפרישין אותו מאמו דוק' באותו העיר אבל בעיר אחרת לא רשד''ם חא''ה סי' קכ''ג. בפחות מבן שש שאין מפרישין אותו מאמו. הוא אפילו אם נשאת האם לאחר כנה''ג בשם הרדב''ז. כי היכ' דהאב יוכל להפריש את בנו אחר שש מאמו הכי נמי אבי אביו יוכל להפרישו מאמו אחר ו' הר''ם מטראני ח''א סי' קס''ה. אם הקטן אחר היותו מבן ו' ומעלה אומר דניח' ליה בצוות' דאימ' לאו כל כמיניה דאפטרופס לעכב בידו הר''ם אלשי''ך סי' ל''ט: (ו) לעולם. אפילו מטופל' בבנים ובבנות משפטי שמואל סימן צ'. אפילו נתרצה האם שתשב הבת עם האב וחזרה בה ורוצה לקחתה עמה הבת אצל האם לעולם הרמ''ט ח''ג סי' ס''ב. אם הבת רוצה לישב עם אחיה אין כופין אותה לישב אצל אמה. ובגוונ' דליכ' למיחש לרציחה הר''ם פדוואה סימן נ''ג. וה''ה אם רצון הבת להיות אצל אביה אין אמה יכולה לכופה להיות אצלה הר''ם פדואה שם. אפילו תלך האם לעיר אחרת תהיה עמה מהריב''ל. ורשד''ם חולק אמ''ש לעיל סימן פ' סקט''ו: (ז) לכוף. היינו הבת א''י לכוף אם אינו רוצה להיות אצל האם. אבל אם הבת שותקת ולא איכפת לה אף שלב''ד נראה שטוב לה אצל אביה מ''מ יש להתיישב בדבר למעשה אם לעקור מ''ש חז''ל הבת אצל אמו ח''מ ב''ש. וע' כנה''ג דף ק''ד ע''א: (ח) יכולה לכוף. היינו כשהאב קיים אבל אם אין האב קיים אפשר לומר שיש לאם אמה עילוי על בית אביה לגדל הבנים עד שש שנים גם להיות הבת אצלה ח''מ ב''ש. ואם מתה האם ואבי אמה רוצה לקחתה אצלו ע' כנה''ג דף ק''ג ע''ב סל''ו:


ח אִם לֹא רָצְתָה הָאֵם שֶׁיִּהְיוּ בָּנֶיהָ עִמָּהּ אַחַר שֶׁגְּמָלָתָן, אֶחָד זְכָרִים וְאֶחָד נְקֵבוֹת, הָרְשׁוּת בְּיָדָהּ, וְנוֹתֶנֶת אוֹתָם לַאֲבִיהֶם, אוֹ מַשְׁלֶכֶת אוֹתָם לַקָּהָל אִם אֵין לָהֶם אָב, וְהֵם מְטַפְּלִים בָּהֶם, אֶחָד זְכָרִים וְאֶחָד נְקֵבוֹת: 



סימן פג - חבלת אשת איש למי הוא
ובו ב' סעיפים 
א הַחוֹבֵל בְּאֵשֶׁת אִישׁ הַשֶּׁבֶת וְהָרִפּוּי (א) לְבַעֲלָהּ; וְהַצַּעַר, שֶׁלָּהּ; וְהַבּשֶׁת וְהַנֶּזֶק, אִם בְּגָלוּי הוּא, כְּגוֹן שֶׁחָבַל בְּפָנֶיהָ וּבְצַוָּארָהּ אוֹ בְּיָדָהּ וּזְרוֹעוֹתֶיהָ, הַשְּׁלִישׁ שֶׁלָּהּ וּשְׁנֵי שְׁלִישִׁים לַבַּעַל, וְאִם בַּסֵתֶר הוּא הַנֵּזֶק, הַשְּׁלִישׁ לַבַּעַל וּשְׁנֵי שְׁלִישִׁים לָאִשָּׁה. שֶׁל בַּעַל, נוֹתְנִין לוֹ (ב) מִיָּד; וְשֶׁל אִשָּׁה, יִלָּקַח בָּהֶם קַרְקַע וְהַבַּעַל אוֹכֵל פֵּרוֹת. וְאֵינָהּ יְכוֹלָה לִמְחֹל, לֹא עַל חֶלְקוֹ וְלֹא עַל חֶלְקָהּ; וְאִם מָחֲלָה, אֵינָהּ מְחִילָה, וּמִכָּל מָקוֹם אֵינוֹ יָכוֹל לִתְבֹּעַ (ג) חֶלְקָהּ אֶלָּא בְּהַרְשָׁאָתָהּ. בַּמֶּה דְבָרִים אֲמוּרִים, כְּשֶׁחָבְלוּ בָּהּ אֲחֵרִים, אֲבָל הַבַּעַל שֶׁחָבַל בְּאִשְׁתּוֹ חַיָּב לְשַׁלֵּם לָהּ מִיָּד כָּל הַנֶּזֶק וְכָל הַבֹּשֶת וְהַצַּעַר, הַכֹּל שֶׁלָּהּ, וְאֵין לַבַּעַל בָּהֶם פֵּרוֹת. וְאִם רָצְתָה לִתֵּן הַדָּמִים לְאַחֵר, נוֹתֶנֶת; וְהַבַּעַל מְרַפֵּא אוֹתָהּ כְּדֶרֶךְ שֶׁמְּרַפֵּא כָּל חֳלָיֶיהָ. הגה: חֵרֵף אוֹתָהּ שׁוּם אָדָם בִּדְבָרִים, אַף עַל פִּי שֶׁהַמְבַיֵּשׁ בִּדְבָרִים פָּטוּר, אִם פִּיְּסוּהָ בְּמָמוֹן (דַּעַת עַצְמוֹ), אִם חֵרְפוּהָ (ד) בְּגָלוּי לוֹ שְׁנֵי חֲלָקִים וְלָהּ חֵלֶק אֶחָד; וְאִם בַּסֵּתֶר, לָהּ שְׁנֵי חֲלָקִים וְלוֹ חֵלֶק אֶחָד (טוּר):
 באר היטב  (א) לבעלה. ר''ל שנותנין לידו והוא מתעסק ברפואתה ח''מ וע' בי''ד רס''ז: (ב) מיד. ואם מתה קודם שגבתה אינו יורש חלקה דהוי ראוי ב''ש: (ג) חלקה. היינו כשגבה כבר חלקו אבל אם לא גבה אמרינן אגב שתובע חלקו תובע ג''כ חלקה ב''ש: (ד) בגלוי. כלומר בפני רבים. ואם אמר בסתר כלומר בפני שני עדים כ''כ הרא''ש כלל מ':


ב הַמַּזִּיק אֶת אִשְׁתּוֹ בְּתַשְׁמִישׁ הַמִּטָּה, חַיָּב בִּנְזָקֶיהָ: 



סימן פד - דיני מציאת האשה
ובו סעיף אחד 
א מְצִיאַת הָאִשָּׁה, לְבַעֲלָהּ; וְאִם הִיא סָפֵק מְגֹרֶשֶׁת, מְצִיאָתָהּ לְעַצְמָהּ: 



סימן פה - דין נכסי מלוג וצאן ברזל
ובו י''ט סעיפים 
א פֵּרוֹתֶיהָ כֵּיצַד, תִּקְּנוּ שֶׁיֹּאכַל פֵּרוֹת נִכְסֵי אִשְׁתּוֹ תַּחַת פִּדְיוֹנָהּ שֶׁחִיְּבוּהוּ לִפְדּוֹתָהּ. וְאִם אָמַר: אֵינִי חָפֵץ בְּפֵרוֹתֶיהָ וְלֹא אֶפְדֶּה, אֵין שׁוֹמְעִין (א) לוֹ. וְכֵן אִם אָמְרָה הִיא: אֵינָהּ חֲפֵצָה בְּתַקָּנָה זוֹ, אֵין שׁוֹמְעִין לָהּ:
 באר היטב  (א) לו. אפי' התנה קודם הנשואין לא מהני ב''ש:


ב נִכְסֵי צֹאן בַּרְזֶל, הֵם הַנְּדוּנְיָא דְּהַנְעַלַת לֵהּ בְּגָדִים אוֹ (ב) בְּהֵמָה וַעֲבָדִים וּמְקַבֵּל עָלָיו אַחֲרָיוּת (טוּר), אִם מֵתוּ, מֵתוּ לוֹ; וְאִם הוֹתִירוֹ, הוֹתִירוֹ לוֹ; וְכֵן אִם פָּחֲתוּ אוֹ נִגְנְבוּ אוֹ אָבְדוּ, הַכֹּל לוֹ. וְנִכְסֵי מְלוֹג, הֵם נְכָסִים שֶׁאֵינָן (ג) בְּאַחֲרָיוּתוֹ (גַּם זֶה טוּר), אִם מֵתוּ אוֹ הוֹתִירוּ אוֹ פָּחֲתוּ אוֹ נִגְנְבוּ אוֹ נֶאֶבְדוּ, הַכֹּל לָהּ, שֶׁאֵין לַבַּעַל בָּהֶן אֶלָּא אֲכִילַת פֵּרוֹת; וְאִם פָּשַׁע הַבַּעַל בְּנִכְסֵי מְלוֹג, וְנֶאֶבְדוּ, פָּטוּר, מִפְּנֵי שֶׁהִיא עִמּוֹ בִּמְלַאכְתּוֹ וְהָוֵי פְּשִׁיעָה בִּבְעָלִים. הגה: עַיֵּן לְעֵיל סִימָן ע''ז סָעִיף ג', כָּתַבְתִּי דִּין בִּגְדֵי אִשָּׁה אִם מִקְּרֵי צֹאן בַּרְזֶל אוֹ נִכְסֵי מְלוֹג. הַשָּׂדֶה שֶׁהַבַּעַל שָׁם לָהּ בִּכְתֻבָּתָהּ, דִּינוֹ כְּצֹאן בַּרְזֶל (תְּשׁוּבַת רֹא''שׁ) וְעַיֵּן לְקַמָּן סִימָן צ' סָעִיף ט''ז:
 באר היטב  (ב) בהמה. וקרקע נמי נצ''ב הוא ובגדים היינו מה שהיא מכנסת לו אבל בגדים שלה הם נ''מ. וע' הרדב''ז ח''א סי' קל''ח: (ג) באחריותם. אם הם מעות ועומדים ביד אחר להסתחר והבעל הגון וירא שמים ומקבל אחריותם יוכל הוא עצמו ליש' וליתן בהם ויאכל פירות הר''ם גלאנטי סי' ק''ג:


ג יֵשׁ מִי שֶׁאוֹמֵר, (ד) דְּנִכְסֵי צֹאן בַּרְזֶל אֵינוֹ חַיָּב בְּאַחֲרָיוּתָן אֶלָּא אִם כֵּן שָׁמוּ אוֹתָם עָלָיו בְּדָמִים קְצוּבִים, אוֹ שֶׁקִּבֵּל אַחֲרָיוּתָן בְּפֵרוּשׁ. וְיֵשׁ מִי שֶׁאוֹמֵר, שֶׁמֵּאַחַר שֶׁכְּתָבָן בַּכְּתֻבָּה, נִתְחַיֵּב בְּאַחֲרָיוּתָם אַף עַל פִּי שֶׁלֹּא שָׁמוּ אוֹתָם וְלֹא נִתְחַיֵּב בְּאַחֲרָיוּתָם. וְהָרִאשׁוֹן עִקָּר:
 באר היטב  (ד) דנצ''ב וכו'. והברירה בידו אם הוא רוצה אינו מקבל אחריות עליו ואם כבר קיבל אחריות א''י לסלק ב''ש וע' מהרמ''ט ח''ג סי' רי''ט:


ד בַּעַל הַבָּא לָדוּן עִם אֶחָד עַל נִכְסֵי אִשְׁתּוֹ, צָרִיךְ הַרְשָׁאָה. וְאִם יֵשׁ פֵּרוֹת (ה) בַּקַּרְקַע, מִתּוֹךְ שֶׁיֵּשׁ לוֹ לָדוּן עַל הַפֵּרוֹת שֶׁהֵם שֶׁלּוֹ, דָּן עַל הָעִקָּר, וְאֵינוֹ צָרִיךְ הַרְשָׁאָה מֵאִשְׁתּוֹ, שֶׁאִם אֵין לָהּ קַרְקַע אֵין לוֹ פֵּרוֹת. הגה: דַּוְקָא לָדוּן, אֲבָל לַעֲשׂוֹת פְּשָׁרָה, צָרִיךְ הַרְשָׁאָה (רִיבָ''שׁ סִימָן תצ''ו). בָּא לָדוּן עַל מָעוֹת מְזֻמָּנִים שֶׁל אִשְׁתּוֹ, אֵינוֹ צָרִיךְ הַרְשָׁאָה, דְּהָוֵי כְּאִלּוּ הָיוּ פֵּרוֹת בַּקַּרְקַע (תְּרוּמַת הַדֶּשֶׁן סִימָן שי''ב, וְעַיֵּן בְּחשֶׁן הַמִּשְׁפָּט סִימָן קכ''ב):
 באר היטב  (ה) בקרקע. ל''ד הוא אלא כיון שהשדה עומד לפירות לשנים הבאות סמ''ע סי' קכ''ב סקט''ז ע''ש. והש''ך שם חולק עליו וע' ב''ש וח''מ:


ה הִשְׁאִילָה הָאִשָּׁה לְאַחֵר (ו) פָּרָה שֶׁל נִכְסֵי מְלוֹג, וְנִשְׁאַל בַּעֲלָהּ עִמָּהּ, לָא הָוֵי שְׁאֵלָה בִּבְעָלִים, דְּקִנְיַן פֵּרוֹת לָאו כְּקִנְיַן הַגּוּף דָּמֵי. עַיֵּן בְּחשֶׁן הַמִּשְׁפָּט סִימָן שמ''ו:
 באר היטב  (ו) פרה. ואם השאיל הבעל את הפרה ואת עצמה לא הוי שאלה בבעלים ב''י:


ו אִשָּׁה שֶׁשָּׁאֲלָה פָּרָה, וְאַחַר כָּךְ נִשֵּׂאת וּמֵתָה, הַבַּעַל, אַף עַל פִּי שֶׁהוּא מִשְׁתַּמֵּשׁ בָּהּ כָּל יְמֵי שְׁאִילָתָהּ, פָּטוּר, אֲפִלּוּ פָּשַׁע, מִפְּנֵי שֶׁהוּא כְּלוֹקֵחַ, וְהָאִשָּׁה חַיֶּבֶת לְשַׁלֵּם כְּשֶׁיִּהְיֶה לָהּ מָמוֹן. וְאִם הוֹדִיעָה אֶת בַּעֲלָהּ שֶׁהִיא שְׁאוּלָה, הֲרֵי זֶה נִכְנָס תַּחְתֶּיהָ: 

ז בָּאוּ לְיָדָהּ נְכָסִים אַחַר שֶׁנִּשֵּׂאת, בֵּין שֶׁבָּאוּ לְיָדָהּ בִּירֻשָּׁה, אוֹ שֶׁנִּתְּנוּ לָהּ בְּמַתָּנָה, אוֹ שֶׁחָבְלוּ (ז) בָּהּ וְנָתְנוּ לָהּ חֶלְקָהּ בְּבָשְׁתָּהּ וּפְגָמָהּ, נִקְרָאִים (ח) נִכְסֵי מְלוֹג, וַהֲרֵי הֵם כְּאוֹתָם שֶׁהִכְנִיסָה לוֹ וְלֹא קִבְּלָם בְּאַחֲרָיוּת. אֲבָל אִם מָכְרָה כְּתֻבָּתָהּ וּנְדוּנְיָתָהּ, אוֹתָם הַדָּמִים אֵין הַבַּעַל אוֹכֵל פֵּרוֹתֵיהֶם. וְכֵן אִם נָתְנָה מַתָּנָה לְאַחֵר קֹדֶם שֶׁנִּשֵּׂאת, כְּדֵי לְהַבְרִיחַ מִבַּעֲלָהּ, אַף עַל פִּי שֶׁאֵין הַמַּתָּנָה מַתָּנָה, אֵין הַבַּעַל אוֹכֵל פֵּרוֹת. וְכֵן הַבַּעַל (ט) שֶׁנָּתַן מַתָּנָה לְאִשְׁתּוֹ, בֵּין קַרְקַע בֵּין מִטַּלְטְלִין, קָנְתָה, וְאֵין הַבַּעַל אוֹכֵל פֵּרוֹת. וּמִיהוּ, אֵינָהּ יְכוֹלָה לִמְכֹּר מַה שֶּׁנָּתַן לָהּ, וְלֹא לִתְּנוֹ לְאַחֵר, אֶלָּא יִשָּׁאֵר בְּיָדָהּ, וְאִם תָּמוּת יִירָשֶׁנָּה, וְהַפֵּרוֹת שֶׁיּוֹצְאִין לָהּ (י) מִמֶּנָּה דִּינָם כִּשְׁאָר נִכְסֵי מְלוֹג, וְיִמָּכְרוּ וְיִלָּקַח בָּהֶם קַרְקַע וְהוּא אוֹכֵל פֵּרוֹת:
 באר היטב  (ז) בה. היינו אחרים ע''ל סי' פ''ג: (ח) נ''מ. נתחייבו לזונה נקר' נ''מ הרמ''ט ח''א סימן א': (ט) שנתן לה. כ' הח''מ נראה דבחלוקה הראשונה כשמכרה הכתובה בטובת הנאה רשות בידה ליתן הדמים למי שתרצה וכ''כ ב''ש. ואם מכרה מה שנתן לה הבעל. לתוס' והרא''ש המכר בטל מיד. ולהרשב''א המכר קיים כל ימי חייה ואחר מותה מוצי' מיד הלקוחות עב''ש. ואם התנה בפירוש שתוכל למכור וליתן ולהוריש למי שתרצה. אם מוכרת ונותנת קיים ואם מתה אין הבעל מוצי' מיד הלקוחו' ע' כנה''ג בהגה' ב''י: (י) ממנה. ובסי' קי''ח מבואר ב''ח שהלוה לה אפי' אחר הנשואין גובה ממתנה זו ב''ש:


ח בַּמֶּה דְבָרִים אֲמוּרִים שֶׁאֵינוֹ אוֹכֵל פֵּרוֹת הַמַּתָּנָה, כְּשֶׁנָּתַן לָהּ אַחַר שֶׁנִּשֵּׂאת. אֲבָל אִם נָתַן לָהּ בְּעוֹדָהּ (יא) אֲרוּסָה, כֵּיוָן שֶׁנִּשֵּׂאת, זָכָה בְּמַתָּנָה זוֹ כִּשְׁאָר נִכְסֵי מְלוֹג, וְאוֹכֵל פֵּרוֹתֶיהָ. וְאִם מִן הַנִּשּׂוּאִין נִתְאַלְמְנָה אוֹ נִתְגָּרְשָׁה שֶׁלֹּא מֵחֲמַת מִרְדָּהּ, נוֹטֶלֶת מַתָּנָה זוֹ חוּץ מִכְּתֻבָּתָהּ:
 באר היטב  (יא) ארוסה. אפילו פירש לה במתנה בין קודם נשואין ובין אחר הנשואין. טור:


ט הַמּוֹכֵר קַרְקַע לְאִשְׁתּוֹ, אִם הָיוּ (יב) הַמָּעוֹת שֶׁלָּקְחָה בָּהֶם אֶת הַקַּרְקַע מֵהַבַּעַל גְּלוּיִים (יג) וִידוּעִים לַבַּעַל, קָנְתָה, וְהַבַּעַל אוֹכֵל פֵּרוֹת אוֹתוֹ קַרְקַע. וְאִם הָיוּ הַמָּעוֹת טְמוּנִים, לֹא קָנְתָה, שֶׁהַבַּעַל אוֹמֵר: לֹא מָכַרְתִּי אֶלָּא כְּדֵי לְהַרְאוֹת הַמָּעוֹת שֶׁטָּמְנָה, וְאוֹתָם הַמָּעוֹת שֶׁנִּרְאוּ יִלָּקַח בָּהֶם קַרְקַע וְהַבַּעַל אוֹכֵל פֵּרוֹת. הגה: וְיֵשׁ אוֹמְרִים דְּאִם טוֹעֵן (יד) בָּרִיא שֶׁהַמָּעוֹת שֶׁלּוֹ, הֲרֵי הֵם שֶׁלּוֹ לְגַמְרֵי. (וְכֵן מַשְׁמַע מִלְּשׁוֹן הַטּוּר):
 באר היטב  (יב) המעו'. וכן הדין בקנתה חפצים מבעלה אם הם ממעות טמונים ימכרו וילקח בהם קרקע והבעל אוכל פירות הרשב''א סימן חתק''ו. קנתה מבעלה במעו' שמכרה בגדיה ותכשיטיה קנתה דהני מעו' גלויים הוי הרדא''ב סי' כ''ו. כ' לאשתו שט''ח על נכסיו אינו מועיל כי היורשים יכולים לטעון שדברים טמונים ידע אצלה ולא יוכל להוציאם אלא ע''י שטר שנתן לה מהר''י סג''ל סימן צ''ב: (יג) וידועים. ובלוה מאשתו אין חילוק בין מעות גלוים לטמונים ולעולם המעות שלו עיין ח''מ ב''ש ועיין סימן פ''ו ס''ב: (יד) ברי וכו'. אבל אם טוען שמא והיא טוען ברי מחזיקים המעות בתורת נ''מ. אם היא ג''כ לא אמרה ברי אין מוציאין ממנו. הנ''י כתב מעות גלוים היינו שידוע דנתנו לה מעות ע''מ שאין לבעלה רשות בהם. והב''ש כתב דמשמע מתוס' אם ידוע דיש לה מעות אע''ג דאין ידוע מאין בא לה המעות דינו כמעות גלוים ע''ש:


י אִם הוּא אוֹמֵר: טְמוּנִים הָיוּ, וְהִיא אוֹמֶרֶת: לֹא הָיוּ, עָלֶיהָ לְהָבִיא רְאָיָה: 

יא נָתַן לָהּ אֶחָד (טו) מַתָּנָה עַל מְנָת שֶׁאֵין לְבַעֲלָהּ רְשׁוּת (בָּהּ), קָנָה הַבַּעַל, וַהֲרֵי הִיא כִּשְׁאָר נִכְסֵי מְלוֹג, אֶלָּא אִם כֵּן הִתְנָה הַנּוֹתֵן בְּגוּף הַמַּתָּנָה שֶׁיִּהְיֶה לְכָךְ וּלְכָךְ, כְּגוֹן שֶׁיֹּאמַר לָהּ: הֲרֵי הַמָּעוֹת נְתוּנִים לָךְ עַל מְנָת שֶׁתִּלְבְּשִׁי בָּהֶם אוֹ עַל מְנָת שֶׁתַּעֲשִׂי מַה שֶּׁתִּרְצִי בְּלֹא רְשׁוּת (טז) הַבַּעַל. הגה: נָתַן לָהּ אָבִיהָ מַתָּנָה, וְהִתְנָה בְּאֶחָד מִדְּרָכִים אֵלּוּ, וְאַחַר כָּךְ מֵת אָבִיהָ וְהִיא יוֹרְשָׁה אוֹתוֹ, נִתְבַּטְּלָה הַמַּתָּנָה וְזָכַה בָּהּ הַבַּעַל כְּבִשְׁאָר נִכְסֵי מְלוֹג (תְּשׁוּבַת הָרַמְבַּ''ן סִימָן ק''נ):
 באר היטב  (טו) מתנה. יש בזה ג' שיטות. שיטה א' ס''ל אפילו אם אמר סתם ע''מ שאין לבעל רשות בהם מהני. וכן אם אמר מה שתרצה עשה לבד נמי מהני. שיטה ב' ס''ל דצ''ל דוק' ע''מ שאין לבעל רשות בהם אלא מה שאתה נותן בפיך או בכה''ג דמיחד שום דבר אבל אם אמר סתם ע''מ וכו' מה שתרצי עשי לא מהני וזהו דעת הראב''ד והרא''ש ומרדכי. והשיטה ג' הוא דעת הרמב''ם דס''ל דצריך שיאמר ע''מ שאין לבעל רשות ומה שתרצה עשה ואז הוי כאלו אמר לא יהיה שלך אלא לאותו דבר שתרצה לעשות. והמחבר סתם כאן כהרמב''ם. מיהו אם תפס הבעל י''ל קים לי כשיטה ב' ועיין בי''ד סי' רכ''ב מש''ש הש''ך ס''ק ג': (טז) הבעל. עיין ב''ש שהוכיח מרש''י בבא בתרא דף נ''א ע''ב דאף אם התנה ע''מ שאין לבעלה רשות ותעשה מה שתרצה בלא רשות הבעל דאם מתה יורש הבעל אותה דלא כהבע''ת ע''ש:


יב נִמְצְאוּ בְּיַד הָאִשָּׁה מָעוֹת אוֹ מִטַּלְטְלִין, וְהִיא אוֹמֶרֶת: מַתָּנָה נָתְנוּ לִי, וְהוּא אוֹמֵר: מִמַּעֲשֵׂה יָדַיִךְ הֵם, וְשֶׁלִּי הֵם, נֶאֱמֶנֶת, וְיִלָּקַח (יז) בָּהֶם קַרְקַע וְהוּא אוֹכֵל פֵּרוֹת. וְיֵשׁ לוֹ לְהַחֲרִים עַל מִי שֶׁטּוֹעֵן שֶׁקֶר. וְאִם אָמְרָה: עַל מְנָת כֵּן נָתְנוּ לִי שֶׁלֹּא יְהֵא לְבַעֲלִי רְשׁוּת בָּהֶם אֶלָּא שֶׁאֶעֱשֶׂה בָּהֶם מַה שֶּׁאֶרְצֶה, עָלֶיהָ לְהָבִיא (יח) רְאָיָה. הגה: וְיֵשׁ אוֹמְרִים הָא דְּאֵינָהּ נֶאֱמֶנֶת, דַּוְקָא בְּמָעוֹת טְמוּנִים, אֲבָל בְּמָעוֹת שֶׁאֵינָן טְמוּנִים נֶאֱמֶנֶת לוֹמַר: שֶׁלִּי הֵם (רַשִׁ''י וְהָרֹא''שׁ סִימָן פ''ו). וְדַוְקָא בְּשֶׁאֵינָהּ נוֹשֵׂאת וְנוֹתֶנֶת תּוֹךְ (יט) הַבַּיִת (בֵּית יוֹסֵף בְּשֵׁם הָרַשְׁבָּ''א), וְעַיֵּן לְקַמָן סִימָן פ''ו. וְיֵשׁ אוֹמְרִים דְּאִם לֹא רָאוּ מָמוֹן בְּיָדָהּ, וְיֵשׁ לָהּ מִגּוֹ לוֹמַר שֶׁאֵין לָהּ אוֹ שֶׁהֶחֱזִירָה לוֹ, נֶאֱמֶנֶת בְּכָל (כ) עִנְיָן (תְּשׁוּבַת מוהר''ם סִימָן רס''ח). וְעַיֵּן בְּחשֶׁן הַמִּשְׁפָּט סִימָן ס''ב. וְאִם אָמְרָה: אַתָּה נְתַתָּם לִי (כא) בְּמַתָּנָה, נִשְׁבַּעַת שְׁבוּעַת הֶסֵת שֶׁנְּתָנָם לָהּ הַבַּעַל, וְאֵינוֹ אוֹכֵל פֵּרוֹתֵיהֶם:
 באר היטב  (יז) בהן וכו'. וה''ה אלמנה נמי נאמנת נגד היורשים לומר שלי הם ועדיפא אלמנה מאשה. דבאשה יש מציאות שצריכה לישבע כשהבעל טוען ברי משא''כ באלמנה שאין שם טענת ברי רלנ''ח סימן צ''ט. כתב כנה''ג הא דנאמנת דוק' שהנכסים ברשותה אבל אם הנכסים הם ברשות הבעל נאמן לומר שלי הם או ממני גנבם או ממעשה ידיה הם ע''ש דף ק''ד ע''ב סלמ''ד: (יח) ראיה. עיין כנה''ג ק''ד ע''ב סל''ב דמפלפל אי איירי אם הבעל טוען ברי או שמא. או אם מת הבעל אם טענינן ליורשים מה שאביהם היה טוען ע''ש. כתב הר''ם מטראני ח''ב סי' רכ''א הא דכתב הרמב''ם דעליה להבי' ראיה היינו דווק' היכ' שמודה היא שנותנו לה וכל מתנה לאשה סתמ' היא בלתי תנאי זה אבל אשה שנשאת לראובן ושיירה קצת נכסים לנשואי בתה נאמנת לומר שע''מ שלא יהיה רשות לבעלה השאירתן ע''ש. אם הנכסים הם ביד שליש עיין הר''ם גלאנטי סי' נ''ח. וכנה''ג דף ק''ה ע''א סעיף ל''ג. הביא תשובה דס''ל דעליה להבי' ראיה ע''ש: (יט) הבית. קאי גם על הרישא כשהיא נושאת אינה נאמנת לומר במתנה ניתן לי רק הם לגמרי של בעל ואם הבעל מאמין לה ומפקיד מה שיש לו בידה הוי כנושאת בתוך הבית ועיין בחה''מ סי' ס''ב. מיהו אפי' בנושאת ואומרת אתה נתת לי במתנה נאמנת דא''י להעיז נגדו ב''ש: (כ) ענין. אפי' בנושאת בתוך הבית עיין ב''ש: (כא) במתנה. ומטלטלין הידועים שהם של בעל אינה נאמנת דבעל נתן לה במתנה. אלא דבר שא''י שהוא של בעל אלא מה שביד האשה היא בחזקת נ''מ אז מהני החזקה דא''י להעיז ועיין בש''ך ח''מ סימן ס''ב. ועיין ב''ש:


יג נִכְסֵי מְלוֹג, הַבַּעַל אוֹכֵל פֵּרוֹת, וְאִם הֵם דָּבָר שֶׁאֵינוֹ עוֹשֶׂה פֵּרוֹת, יִמָּכֵר וְיִלָּקַח בּוֹ דָּבָר שֶׁעוֹשֶׂה פֵּרוֹת. וְאִם הוּא אוֹמֵר: כָּךְ וְכָךְ יִלָּקַח בָּהֶם, וְהִיא אוֹמֶרֶת: אֵינִי לוֹקַחַת בָּהֶם אֶלָּא כָּךְ וְכָךְ, לוֹקְחִים דָּבָר שֶׁפֵּרוֹתָיו (כב) מְרֻבִּים וִיצִיאָתוֹ מְעוּטָה, בֵּין שֶׁהָיָה הַדָּבָר כִּרְצוֹנוֹ אוֹ כִּרְצוֹנָהּ. וְאֵין קוֹנִין דָּבָר שֶׁאֵין גִּזְעוֹ מַחֲלִיף. וְאִם נָפַל לָהּ דָּבָר שֶׁאֵין גִּזְעוֹ מַחֲלִיף, אַף עַל פִּי שֶׁלֹּא יִשָּׁאֵר קְצָת מֵהַקֶּרֶן, אֵין צָרִיךְ לְמָכְרוֹ, כְּגוֹן שֶׁהִכְנִיסָה לוֹ עֵז לַחֲלָבָהּ, רָחֵל לְגִּזָּתָהּ, דֶּקֶל לְפֵרוֹתָיו, אַף עַל פִּי שֶׁאֵין לָהּ אֶלָּא פֵּרוֹת אֵלּוּ בִּלְבַד, הֲרֵי זֶה אוֹכֵל וְהוֹלֵךְ עַד שֶׁתִּכְלֶה הַקֶּרֶן. וְכֵן אִם הִכְנִיסָה לוֹ כְּלִי בְּתוֹרַת נִכְסֵי מְלוֹג, הֲרֵי זֶה מִשְׁתַּמֵּשׁ בָּהֶם וְלוֹבֵשׁ וּמַצִּיעַ וּמְכַסֶה, עַד שֶׁיִּכְלֶה הַקֶּרֶן, וּכְשֶׁיְּגָרֵשׁ אֵינוֹ חַיָּב לְשַׁלֵּם הַבְּלָיוֹת שֶׁל נִכְסֵי מְלוֹג:
 באר היטב  (כב) מרובים. ומעות מזומנים דאין מניחים לו להרויח בהם אלא לוקחים ג''כ בהם דבר שפירות מרובים. והפירות מהם יוכל למכור ולהרויח עם המעות ח ''מ ב''ש בשם הרשב''א. וע''ל ס ''ק ג' מש''ש בשם הר''ם גלאנטי:


יד נָפְלוּ לָהּ עֲבָדִים, אַף עַל פִּי שֶׁהֵם זְקֵנִים, לֹא יִמְכֹּר, מִפְּנֵי שֶׁהֵם שֶׁבַח בֵּית אָבִיהָ. נָפְלוּ לָהּ זֵיתִים וּגְפָנִים, וְלֹא הָיוּ לָהּ בְּגוּף הַקַּרְקַע שֶׁהָאִילָנוֹת בָּהּ, כְּלוּם, אִם עוֹשִׂין כְּדֵי טִפּוּלָן לֹא יִמָּכְרוּ, מִפְּנֵי שֶׁבַח בֵּית אָבִיהָ; וְאִם לָאו, הֲרֵי אֵלּוּ יִמָּכְרוּ לְעֵצִים, וְיִלָּקַח בָּהֶם קַרְקַע וְהוּא אוֹכֵל פֵּרוֹת: 

טו נָפְלוּ לָהּ פֵּרוֹת הַמְּחֻבָּרים לַקַּרְקַע, הֲרֵי אֵלּוּ שֶׁל בַּעַל; אֲפִלּוּ הִגִּיעַ זְמַנָּן לִקָּצֵר, תּוֹלְשָׁם מֵהַקַּרְקַע שֶׁלָּהּ, וְיִמָּכְרוּ, וְיִלָּקַח בָּהֶם קַרְקַע וְהוּא אוֹכֵל פֵּרוֹת. הגה: זֶה אֵינוֹ, דְּכָל הַפֵּרוֹת הַנִּלְקָטִים תַּחְתָּיו הֵם שֶׁלּוֹ לְגַמְרֵי; וְאֶפְשָׁר דְּטָעוּת נָפַל בַּסְּפָרִים, וְכָךְ רָאוּי לִהְיוֹת: תְּלוּשִׁין מִן הַקַּרְקַע הֲרֵי הֵם שֶׁלָּהּ, וּבָבָא אַחֲרִיתִי הִיא, וְכֵן הוּא בָּרַמְבַּ''ם פֶּרֶק כ''ב דְּאִשּׁוּת: 

טז עַבְדֵי נִכְסֵי מְלוֹג וּבְהֵמוֹת נִכְסֵי מְלוֹג, הַבַּעַל חַיָּב בִּמְזוֹנוֹתֵיהֶם וּבְכָל צְרָכֵיהֶם, וְהֵם עוֹשִׂים לוֹ וְהוּא אוֹכֵל פֵּרוֹתֵיהֶם. לְפִיכָךְ, וְלַד שִׁפְחַת מְלוֹג, לַבַּעַל; וְלַד בֶּהֱמַת מְלוֹג, לַבַּעַל; וְאִם גֵּרְשָׁהּ, וְרָצְתָה הָאִשָּׁה לָתֵת דָּמִים וְלִטֹּל וְלַד הַשִּׁפְחָה, מִפְּנֵי שֶׁבַח בֵּית אָבִיהָ, שׁוֹמְעִין לָהּ: 

יז אִם רָצָה הַבַּעַל לִמְכֹּר קַרְקַע שֶׁל נִכְסֵי מְלוֹג לְאַחֵר, שֶׁיִּקַּח פֵּרוֹתָיו לְשָׁנִים מְרֻבּוֹת, וּמַקְדִּים לוֹ הַמָּעוֹת, אֵין שׁוֹמְעִין לוֹ. אֲבָל יָכוֹל לִמְכֹּר הַפֵּרוֹת בְּכָל שָׁנָה, אַחַר שֶׁלִּקְּטָן. וְכֵן אִם יִמְכֹּר הַפֵּרוֹת לְשָׁנִים מְרֻבּוֹת, וְעוֹשֶׂה סְחוֹרָה בַּמָּעוֹת, שַׁפִּיר דָּמֵי. וְאִם בַּעַל חוֹב גּוֹבֶה מִנְּדוּנְיַת (כג) הָאִשָּׁה אוֹ נִכְסֵי מְלוֹג שֶׁלָּהּ, עַיֵּן בְּחשֶׁן הַמִּשְׁפָּט סִימָן צ''ז:
 באר היטב  (כג) האשה. עיין בתשובת מהר''י ווייל סימן ע''ח שכתב שם דרשאי ה אשה לתפ וס מעות נדונייתה א ם ה ם בעין לצורך מזונות שלה ע''ש. ואין הב''ח גובה ה פירות של נ''מ ח ''מ ב''ש. ועיין כנה ''ג ח ח ''מ סי' קס ''ג בהגהת ב''י:


יח יֵשׁ מִי שֶׁאוֹמֵר, שֶׁאִם הַקַּרְקַע רָחוֹק וּמָכְרוּ (כד) לַפֵּרוֹת לְשָׁנִים מְרֻבּוֹת, מָכוּר:
 באר היטב  (כד) לפירות. ה ח ''מ כתב דוק א דיעבד אבל לכתחלה יכולה היא למ ח ות. והב''ש ח ולק עליו:


יט יֵשׁ לַבַּעַל לָכֹף מִקְצָת עַבְדֵי אִשְׁתּוֹ וְאַמְהוֹתֶיהָ שֶׁיִּהְיוּ מְשַׁמְּשִׁים אוֹתוֹ בְּבֵית (כה) אִשָּׁה אַחֶרֶת שֶׁנָּשָׂא, בֵּין שֶׁהָיוּ עַבְדֵי מְלוֹג בֵּין שֶׁהָיוּ עַבְדֵי צֹאן בַּרְזֶל. אֲבָל אֵינוֹ יָכוֹל לְהוֹלִיכָם לְעִיר אַחֶרֶת שֶׁלֹּא מִדַּעַת אִשְׁתּוֹ. הגה: אֲבָל אֵינוֹ יָכוֹל לְהַכְרִיחָם שֶׁיְּשַׁמְּשׁוּ לְאִשְׁתּוֹ הָאַחֶרֶת בְּבַיִת אַחֵר (ִ בֵּית יוֹסֵף, וְכֵן מַשְׁמָע לְשׁוֹן הָרַמְבַּ''ם). וְיֵשׁ אוֹמְרִים דְּאִם הֵם תַּכְשִׁיטִים שֶׁאֵינָן רְאוּיִין לָהּ שֶׁיָּכוֹל לִתְּנֵם לְאַחֶרֶת, דְּלֹא הִכְנִיסָה לוֹ כְּדֵי שֶׁיִּכְלוּ וְיִפָּסְדוּ וְלֹא יִשְׁתַּמֵּשׁ בָּהֶם אָדָם (בֵּית יוֹסֵף בְּשֵׁם הָרשב''ץ):
 באר היטב  (כה) אחרת וכו'. ודברים שהבעל עצמ ו משמש כגון גלימי דמיכסי ביה יוכל להשתמש באיזה מ ק ום שירצה שזכות פירות שלו אין לו מק ום מיוחד ח ''מ ב''ש:




סימן פו - שלא לקבל פקדונות מנשים עבדים וקטנים
ובו ב' סעיפים 
א אֵין מְקַבְּלִין פִּקָּדוֹן מֵאֵשֶׁת אִישׁ; וְאִם קִבֵּל, יַחֲזִיר (א) לָאִשָּׁה. וְאִם אָמְרָה: שֶׁל פְּלוֹנִי הֵם, (ב) נֶאֱמֶנֶת (טוּר). הָלְכָה הָאִשָּׁה לִמְדִינַת הַיָּם, וּבָא הַבַּעַל וְתָבַע מִן הַנִּפְקָד וְאוֹמֵר שֶׁאִשְׁתּוֹ גָּנְבָה מִמֶּנוֹ, לֹא יִתְּנֵם לוֹ עַד שֶׁתָּבוֹא הָאִשָּׁה אוֹ תָּמוּת, כֵּן נִרְאֶה לִי. וְאִם אָמְרָה בִּשְׁעַת מִיתָתָהּ: שֶׁל פְּלוֹנִי הֵם, אִם נֶאֱמֶנֶת לוֹ, יַעֲשֶׂה כִּדְבָרֶיהָ; וְאִם לָאו, יִתֵּן לְיּוֹרְשֶׁיהָ. וְכֵן אִם מֵתָה וְלֹא אָמְרָה כְּלוּם. (טוּר) וְיֵשׁ מִי שֶׁאוֹמֵר, שֶׁאִם הִיא נוֹשֵׂאת וְנוֹתֶנֶת בְּתוֹךְ הַבַּיִת, אֵינָהּ נֶאֱמֶנֶת לוֹמַר שֶׁל פְּלוֹנִי (ג) הֵם. הגה: מִיהוּ, כָּל זְמַן שֶׁהִיא חַיָּה יַחֲזִיר (ד) לָאִשָּׁה (טוּר), מִיהוּ, אִם הֶחֱזִיר לַבַּעַל, פָּטוּר (ה) הַנִּפְקָד, אֲפִלּוּ אֵינָהּ נוֹשֵׂאת וְנוֹתֶנֶת תּוֹךְ הַבַּיִת (מָרְדְּכַי פֶּרֶק חֶזְקַת הַבָּתִּים):
 באר היטב  (א) לאשה. אפילו אינה נאמנת לו מ''מ אין אנו מחזיקים אותה דגנבה משל בעלה. ודוק' בסתם אבל אם הנפקד יודע שהיא גנבה משל בעלה יחזור לבעלה ואם החזירה לאשה חייב לשלם ליקוטי מהר''י ווייל סימן א'. וכתב הרא''ש אם הבעל רוצה ליתן חרם מי שקיבל פקדון מאשתו א''י כיון דאין הנפקד צריך להחזיר לידו. ולשיטת הרמב''ם דס''ל כל הממון שביד האשה בחזקת נ''מ הם יוכל ליתן חרם דהא הפירות עכ''פ שלו הם עיין ב''ש. ובנכסי נדונייתה מקבלין ממנה לכתחלה ולא יחזיר אלא לידה ואם תפס הבעל או נתנם לבעל פשע וחייב פליטת בית יהודא סי' י''א: (ב) נאמנת. הב''ש הניח בצ''ע דמנ''ל לשיטות הרמב''ם דנאמנת לומר דשל פלוני הם ע''ש: (ג) הם. ה''ה דאינה נאמנת לומר שלה הם. וכתב מהר''ם אלשיך סימן י''ט דוק' באשה הוא דין זה מפני שחזקתה שגונבת משל בעלה. אבל בבן גדול נושא ונותן בנכסי אביו מחזקינן ליה בשלו ע''ש. ולכאורה לא משמע כן. מש''ע ח''מ סי' ס''ב ע''ש: (ד) לאשה. ח''מ וב''ש חולקים ע''ז: (ה) הנפקד. לשיטות הרמב''ם המעות הם בתורת נ''מ אפי' במעות טמונים. ולשאר פוסקים במעות טמונים אם הבעל רוצה להחזיק בהם ויאמר שלו הם לגמרי. ובמעות גלוים לא מהני מה שנתן לבעל עיין ב''ש:


ב הַבַּעַל שֶׁלָּוָה מֵהָאִשָּׁה וְאַחַר כָּךְ גֵּרְשָׁהּ, אֵין לָהּ עָלָיו (ו) כְּלוּם. הגה: וְכָל שֶׁכֵּן אִם לֹא גֵּרְשָׁהּ (דַּעַת עַצְמוֹ). וְיֵשׁ אוֹמְרִים דַּוְקָא אִם הָיוּ הַמָּעוֹת (ז) טְמוּנִים כְּשֶׁלָּוָה מִמֶּנָּה, אֲבָל לֹא הָיוּ הַמָּעוֹת טְמוּנִים, וְלָוָה מִמֶּנָּה, צָרִיךְ לְשַׁלֵּם לָהּ אֲפִלּוּ לְאַחַר שֶׁגֵּרְשָׁהּ (טוּר). וְהוּא הַדִּין אִם תְּקָפָם מִיָּדָהּ, דְּמֵאַחַר שֶׁלֹּא הָיוּ הַמָּעוֹת טְמוּנִים, נֶאֱמֶנֶת לוֹמַר: (ח) שֶׁלִּי אוֹ שֶׁל פְּלוֹנִי הֵם (סְבָרַת הָרַב). מִיהוּ, אִם נוֹשֵׂאת וְנוֹתֶנֶת תּוֹךְ (ט) הַבַּיִת, אוֹ שֶׁהַבַּעַל מַאֲמִינָהּ עַל שֶׁלּוֹ, אֵינָהּ נֶאֱמֶנֶת (טוּר). וְעַיֵּן לְעֵיל סִימָן פ''ה סָעִיף י''ב. לָוָה מִמֶּנָּה בִּשְׁטָר, הִיא אוֹמֶרֶת: לֹא הָיוּ הַמָּעוֹת טְמוּנִים, וְהוּא אוֹמֵר: טְמוּנִים הָיוּ, עָלֶיהָ לְהָבִיא (י) רְאָיָה אָז פָּטוּר לְשַׁלֵּם (נִמּוּקֵי יוֹסֵף פֶּרֶק חֶזְקַת הַבָּתִּים). וְעַיֵּן בְּחשֶׁן הַמִּשְׁפָּט סִימָן ס''ב, אִשָּׁה שֶׁהָיוּ שְׁטָרוֹת יוֹצְאִין עַל שְׁמָהּ מַה דִּינָן. אִשָּׁה שֶׁמָּכְרָה אוֹ מִשְׁכְּנָה מִטַּלְטְלִין, אִם הַקּוֹנֶה אוֹ הַמַּלְוֶה אֵינוֹ יוֹדֵעַ שֶׁהֵם שֶׁל (יא) בַּעַל, אֵין צָרִיךְ לְהַחֲזִיר אֵלָיו, אֲפִלּוּ רוֹצֶה הַבַּעַל לְהַחֲזִיר לוֹ דָּמָיו וְטוֹעֵן שֶׁהִיא גְּנָבָן לוֹ (הַגָּהוֹת מַיְמוֹנִי פֶּרֶק כ''ב דְּאִשּׁוּת). וְיֵשׁ אוֹמְרִים דְּאִם הִיא נוֹשֵׂאת וְנוֹתֶנֶת תּוֹךְ הַבַּיִת, הַבַּעַל נֶאֱמָן וְצָרִיךְ לְהַחֲזִיר לוֹ בְּלֹא (יב) דָּמִים (רַבֵּנוּ יְרוּחָם נָתִיב כ''ג). וְנִרְאֶה לִי, דַּוְקָא בְּשֶׁאֵין דַּרְכָּהּ לְמַשְׁכֵּן אוֹ לִמְכֹּר בְּלֹא רְשׁוּת בַּעֲלָהּ, אֲבָל אִם דַּרְכָּהּ (יג) בְּכָךְ, מַה שֶּׁעָשְׂתָה עָשׂוּי; וְכֵן נִרְאֶה לְהוֹרוֹת. וְעַיֵּן לְקַמָן סִימָן צ':
 באר היטב  (ו) כלום. כ''פ הרמב''ם דאין חילוק בלוה ממנה בין מעות טמונים לשאינם טמונים דאנן סהדי דלא נשתעבד לה להיות עבד לוה לה. אבל כשקנה ממנו קרקע לא יצאה המעות מחזקתה ואמרינן של נ''מ הוא. וכן בתקף ממנה לא יצאה מחזקתה ובחזקת נ''מ הוא וצריך להחזיר לה אחר הגט. ובלוה ממנה אמרינן שלו הוא אפילו לא טען ברי ב''ש: (ז) טמונים וכו'. זהו לשיטת תוס' ורא''ש והרשב''א דס''ל בין במכר בין בתקף ובין בלוה בכלם אמרינן במעות טמונים אין לה עליו כלום והיינו כשטוען ברי. ואם הוא טוען שמא והיא טוענת ברי צריך להחזיר לה והמעות הם נ''מ ובמעות גלוים צריך להחזיר לה. ונאמנת לומר שאין לו רשות בהם לגמרי עיין ב''ש: (ח) שלי וכו'. ר''ל שלי הם ואין לבעל רשות בהם ב''ש. והח''מ לא כ''כ ע''ש: (ט) הבית. אפילו אם הוא אינו טוען ברי עיין ב''ש: (י) ראיה. היינו לשיטות י''א שייך דין זה. אבל להרמב''ם אפילו במעות שאינו טמונים יוכל לתפוס כמ''ש. בממרנ''י שלנו שלא נזכר מי הוא המלוה אמרינן גם בזה דלא יצא המעות מחזקתה ב''ש: (יא) בעל וכו'. ואם תקף הבעל מיד הקונה מהני ויחזיר לו המעות משום תקנות השוק ח''מ וב''ש כתב דהכ' ליכ' תקנות השוק כי היכ' דלא יקנה מן א''א כלום: (יב) דמים. דהיא כגנב מפורסם דאז לכ''ע ליכ' תקנות השוק כמ''ש בח''מ סי' שנ''ו: (יג) בכך וכו'. ואז אפילו אם ידוע שהוא משל הבעל א''צ להחזיר כיון שדרכה בכך. וג' חלוקים יש בדין זה. אם אינה נושאת בבית ואין דרכה למכור. אז אם ידוע שהוא משל בעלה צריך להחזיר בלא דמים דלא שייך תקנות השוק בכה''ג. ואם אמר איני יודע מקובל בחרם אז אין מוציאין ממנו. ואם תפס הבעל אין מוציאין ממנו. וא''צ להחזיר לו דמים. ואם היא נושאת בבית ואין דרכה למכור אז לכ''ע בחזקת שלו הוא וצריך להחזיר בלא דמים. לב''ש ולהח''מ צריך להחזיר לו דמים ואם דרכה למכור אפילו אם בודאי של בעל הוא המכר קיים. וכתב בה''י ה''ה שני שותפים בסחורה אחת ומכר א' סחורה בלי ידיעת חבירו א''צ הלוקח להחזיר הסחורה הואיל והוא דרכו למכור רק זה השותף חייב לשלם לחבירו מה שהפסיד לו במכרו קודם הזמן ע''ש:




סימן פז - שאין חזקה בנכסי אשת איש
ובו ב' סעיפים 
א אֵין (א) לָאִישׁ חֲזָקָה בְּנִכְסֵי מְלוֹג שֶׁל אִשְׁתּוֹ שֶׁאֲכָלָם שְׁנֵי חֲזָקָה, אַף עַל פִּי שֶׁהִתְנָה עִמָּהּ שֶׁאֵין לוֹ פֵּרוֹת בִּנְכָסֶיהָ. וְכֵן אֵין לָאִשָּׁה חֲזָקָה בְּנִכְסֵי בַּעֲלָהּ, עַל יְדֵי שֶׁאֲכָלָתַם שְׁנֵי חֲזָקָה. הגה: וְדַוְקָא בַּחֲזָקָה כָּזוֹ, אֲבָל בְּחֶזְקַת נְזִיקִין, כְּגוֹן פְּתִיחַת חַלּוֹנוֹת וְכַדּוֹמֶה לָזֶה, יֵשׁ לָאִישׁ חֲזָקָה בְּנִכְסֵי אִשְׁתּוֹ, וְהוּא הַדִּין לְאִשָּׁה עַל בַּעֲלָהּ (רַבֵּנוּ יְרוּחָם בְּמֵישָׁרִים נָתִיב כ''ג ח''ז). וְעַיֵּן בְּחשֶׁן הַמִּשְׁפָּט סִימָן (ב) קמ''ט:
 באר היטב  (א) לאשה וכו'. אא''כ נתגרשה אפילו ספק גירושין כמ''ש בח''מ סי' קמ''ט: (ב) קמ''ט. דשם מבואר די''ח ע''ז:


ב מִי שֶׁהֶחֱזִיק בְּנִכְסֵי אֵשֶׁת אִישׁ, לֹא עָלְתָה לוֹ (ג) חֲזָקָה, אֶלָּא אִם כֵּן הֶחֱזִיק בָּהֶם שְׁלשָׁה שָׁנִים אַחַר מוֹת בַּעֲלָהּ. וְעַיֵּן בְּחשֶׁן הַמִּשְׁפָּט סִימָן קמ''ט:
 באר היטב  (ג) חזקה. אא''כ החזיק וטען בפני אתה מכרת לבעלך והוא מכר לי אז נאמן במיגו אתה מכרת לי ואפילו התחיל להחזיק בחיי בעלה. וכתב הח''מ דאם סילק הבעל את עצמו מירושה ומפירות מחזיקים בנכסים שלה וכ''כ הסמ''ע סי' קמ''ט ס''ק ט''ו ע''ש והב''ש חולק והקשה לפ''ז למה לא אוקמי שם דאיירי בכה''ג וכו' ע''ש. ואישתמיטתיה ליה דברי הדרישה בח''מ סי' קמ''ט שהקשה ג''כ קושי' זו ומתרץ דאין זו קושי' דכיון דרב סתמ' קאמר א''א צריכה למחות דוחק לומר דאיירי דוק' בכתב לה וכו' ע''ש:




סימן פח - כל היוצאת מתחת בעלה במיתה או בגט או במאון נוטלת נכסים
ובו י''ב סעיפים 
א הָאִשָּׁה שֶׁיּוֹצְאָה מִתַּחַת יַד בַּעֲלָהּ, בֵּין בְּמִיתָה בֵּין בְּגֵרוּשִׁין, נוֹטֶלֶת כָּל נְכָסֶיהָ בְּלֹא שְׁבוּעָה, בֵּין נִכְסֵי מְלוֹג בֵּין נִכְסֵי צֹאן בַּרְזֶל; אַף עַל פִּי שֶׁאֵינָהּ נוֹטֶלֶת כְּתֻבָּתָהּ כְּשֶׁהִיא אַלְמָנָה (טוּר) אֶלָּא בִּשְׁבוּעָה, נְכָסֶיהָ נוֹטֶלֶת בְּלֹא שְׁבוּעָה. וְנִכְסֵי מְלוֹג נוֹטַלְתָּן כְּמוֹ שֶׁהֵם, אֲפִלּוּ בָּלוּ הַרְבֵּה וְאֵין רָאוּי לַעֲשׂוֹת בָּהֶם מֵעֵין מְלַאכְתָּן רִאשׁוֹנָה. וְאִם אָבְדוּ (א) לְגַמְרֵי, אֵינוֹ מְשַׁלֵּם לָהּ. וְאִם הוּקְרוּ, הוּקְרוּ לָהּ. וְעַיֵּן לְקַמָּן (סִימָן צ''ג סָעִיף א'), אִם יְכוֹלָה לִתְבֹּעַ בְּחַיֵּי בַּעֲלָהּ:
 באר היטב  (א) לגמרי וכו'. אפילו אם פשע בהם ח''מ ב''ש:


ב נִכְסֵי צֹאן בַּרְזֶל שֶׁהֵם נִקְרָאִים נְדוּנְיָא, מִן הַדִּין אִם פָּחֲתוּ צָרִיךְ לְשַׁלֵּם כָּל הַפְּחָת, אַף עַל פִּי שֶׁרְאוּיִים לִמְלַאכְתָּן רִאשׁוֹנָה. אֲבָל נָהֲגוּ שֶׁכָּל זְמַן שֶׁרְאוּיִים לַעֲשׂוֹת מֵעֵין מְלַאכְתָּן רִאשׁוֹנָה, אֲפִלּוּ הֵם בְּלוּיִין הַרְבֵּה, נוֹטַלְתָּן כְּמוֹ שֶׁהֵן; וְאִם לֹא הָיוּ עוֹשִׂין מֵעֵין מְלַאכְתָּן רִאשׁוֹנָה, חַיָּב לְשַׁלֵּם דְּמֵיהֶם שֶׁשָּׁמוּ עָלָיו בִּשְׁעַת הַנִּשּׂוּאִין; וְאִם הוּקְרוּ, אֵינָהּ נוֹטַלְתָּן אֶלָּא בְּשׁוּמָא (ב) רִאשׁוֹנָה שֶׁל שְׁעַת הַנִּשּׂוּאִין. בַּמֶּה דְבָרִים אֲמוּרִים, בְּמָקוֹם שֶׁנּוֹהֲגִין לִכְתֹּב בַּכְּתֻבָּה: ''הִכְנִיסָה לוֹ כְּלִי פְּלוֹנִי בְּסַךְ כָּךְ וְכָךְ, וּכְלִי פְּלוֹנִי בְּסַךְ כָּךְ וְכָךְ''; אֲבָל בְּמָקוֹם שֶׁאֵין כּוֹתְבִין בַּכְּתֻבָּה שׁוּם כְּלִי בִּפְרָטוּת, אֶלָּא כּוֹלְלִים הַכֹּל, וְכוֹתְבִין: ''הִכְנִיסָה לוֹ בִּבְגָדִים וְתַכְשִׁיטִים סַךְ כָּךְ וְכָךְ מָעוֹת'', הֲרֵי סַךְ אוֹתוֹ הַמָּעוֹת חוֹב עָלָיו, וַאֲפִלּוּ הָיוּ הַנְּכָסִים חֲדָשִׁים חוֹזְרִים לָשׁוּם אוֹתָם כְּמוֹ שֶׁשָּׁוִים עַכְשָׁו, וְאִם פָּחֲתוּ פָּחֲתוּ (ג) לוֹ, וְאִם הוֹתִירוּ הוֹתִירוּ לוֹ, וְאֵין חוֹשְׁשִׁים לְשׁוּמָא רִאשׁוֹנָה כְּלָל:
 באר היטב  (ב) ראשונה. והרויח הוא לה דמאחר דמנהג הוא שאין הבעל משלם הפחת א''כ גם אם הותירו לא הותירו לו אלא לה. מיהו אם לא היו עושין מעין מלאכתן הראשונה ועכשיו הוקרו א''צ לשלם אלא כשומא הראשונה דוק' כשהכלי בעין והוקרו שייך הריוח לה ולא כשכלו ב''ש: (ג) לו. ודוק' אם הפחת מצד שבלו או שזל השער אבל כל שאלו רואים שלא נפחתו לה מחמת הזמן ולא מחמת שבלו אז נוטלתן כמות שהם באותו סכום שקבלם הבעל וכן עשינו מעשה רשד''ם חא''ה סי' קפ''ז:


ג אִם הִיא אוֹמֶרֶת: כְּלִי אֲנִי נוֹטֶלֶת, וְהוּא אוֹמֵר: דָּמִים אֲנִי נוֹתֵן, (ד) שׁוֹמְעִין לָהּ; וְהוּא שֶׁיִּהְיוּ עוֹשִׂין מֵעֵין מְלַאכְתָּן, וְהוּא הַדִּין לִוְלָדוֹת שֶׁל שִׁפְחָה וּבְהֵמָה שֶׁל (ה) נִכְסֵי מְלוֹג. וְלֹא עוֹד, אֶלָּא אֲפִלּוּ הִכְנִיסָה לוֹ שְׁנֵי כֵּלִים אוֹ שְׁתֵּי שְׁפָחוֹת בְּתוֹרַת נִכְסֵי צֹאן בַּרְזֶל, וְשָׁמוּ אוֹתָם עָלָיו בְּאֶלֶף זוּז, וְהוּקְרוּ וְעָמְדוּ בְּאַלְפַּיִם, נוֹטֶלֶת אֶחָד בְּאֶלֶף שֶׁלָּהּ, וְהַשֵּׁנִי אִם רָצְתָה לָתֵת דָּמָיו וּלְנָטְלוֹ מִשּׁוּם שֶׁבַח בֵּית אָבִיהָ, שׁוֹמְעִין לָהּ:
 באר היטב  (ד) שומעין לה. אפי' למנהג שלנו שאין נותנין שום כלי מ''מ שייך שבח בית אביה בכלים שהכניסה לו לכן אפילו בזמן הזה אם עדיין אותן מטלטלין שהכניסה בנדוני' הן בעין יכולה לומר את כליי אני לוקח בעת גביות כתובה ב''ש. ודוק' היא עצמה אבל יורשיה כשמתה בלא ולד של קיימא הרשות ביד הבעל לתת מה שירצה מהריב''ל ח''א כלל י''ב סי' ע'. ורשד''ם חא''ה סי' קכ''ו כתב דאפילו בתנאי החשבון יכולין היורשים לומר כלי זה אנו נוטלין וכ''כ כנה''ג ע''ש. ואם מכרה היא כתובתה או נתנה במתנה מצי היורשים לסלק הלוקח או למקבל בדמים מהרי''ט בתשובה ח''ב חא''ה סי' מ''ד: (ה) נ''מ. כ''ה דעת הרא''ש והטור. אבל רש''י רמב''ם ס''ל בולדות בהמה לא שייך שבח בית אביה. ובסי' פ''ה סט''ז פסק כרש''י ורמב''ם וצ''ע עיין אחרונים:


ד אִם הָאִשָּׁה אֵינָהּ רוֹצָה כֵּלֶיהָ, אַף עַל פִּי שֶׁיֵּשׁ לַבַּעַל מָעוֹת, יָכוֹל לְסַלְּקָהּ בְּכֵלֶיהָ, וְהוּא שֶׁיִּהְיוּ עוֹשִׂין מֵעֵין מְלַאכְתָּן: 

ה אִם הִקְדִּישׁוּ הַיּוֹרְשִׁין אַחַר מוֹת אֲבִיהֶם נִכְסֵי צֹאן בַּרְזֶל, אוֹ שֶׁפֵּרְשׂוּ אוֹתוֹ עַל הַמֵּת בְּעִנְיָן שֶׁנֶּאֱסַר בַּהֲנָאָה, נוֹתְנִין לָהּ דָּמָיו: 

ו הִכְנִיסָה לוֹ קַרְקַע, וּכְשֶׁיָּצְאָה יֵשׁ בּוֹ פֵּרוֹת מְחֻבָּרִים, נוֹטַלְתּוֹ עִם (ו) פֵּרוֹתָיו, אֲפִלּוּ הִגִּיעַ זְמַנָּן לִקָּצֵר. תְּלָשָׁן הַבַּעַל קֹדֶם הַגֵּרוּשִׁין, הֲרֵי הֵם שֶׁלּוֹ אֲפִלּוּ לֹא הִגִּיעַ זְמַנָּם לִקָּצֵר:
 באר היטב  (ו) פירותיו. ואיירי בנ''מ ואז הפירות שייכים לה בחנם ב''ש. וח''מ לא כ''כ ע''ש:


ז הוֹצִיא הוֹצָאוֹת עַל נִכְסֵי מְלוֹג שֶׁל אִשְׁתּוֹ וְגֵרְשָׁהּ, בֵּין שֶׁהוֹצִיא מְעַט (ז) וְאָכַל פֵּרוֹת הַרְבֵּה, בֵּין שֶׁהוֹצִיא הַרְבֵּה וְאָכַל פֵּרוֹת מְעַט, אֲפִלּוּ אָכַל גְּרוֹגֶרֶת אַחַת דֶּרֶךְ כָּבוֹד, כְּדֶרֶךְ אִישׁ בְּבֵיתוֹ, אוֹ שֶׁאָכַל דִּינָר אֲפִלּוּ שֶׁלֹּא דֶּרֶךְ כָּבוֹד, וַאֲפִלּוּ לֹא לָקַח בַּפֵּרוֹת מִמַּה שֶּׁהוֹצִיא אֶלָּא חֲבִילָה אַחַת (ח) שֶׁל זְמוֹרוֹת, מַה שֶׁהוֹצִיא הוֹצִיא וּמַה שֶּׁאָכַל אָכַל. הוֹצִיא וְלֹא אָכַל, אוֹ שֶׁאָכַל פָּחוֹת מִכְּשִׁעוּר, שָׁמִין כַּמָּה הִשְׁבִּיחוּ וְשׁוֹאֲלִין אוֹתוֹ כַּמָּה הוֹצִיא, אִם הַשֶּׁבַח יוֹתֵר עַל הַהוֹצָאָה, יִשָּׁבַע בִּנְקִיטַת חֵפֶץ כַּמָּה הוֹצִיא וְנוֹטֵל הַהוֹצָאָה; וְאִם הַהוֹצָאָה יְתֵרָה עַל הַשֶּׁבַח, אֵין לוֹ מֵהַהוֹצָאָה אֶלָּא כְּשִׁעוּר הַשֶּׁבַח, וּבִשְׁבוּעָה. וְהוּא הַדִּין לְמִי שֶׁנָּפְלוּ לָהּ נְכָסִים בְּמָקוֹם רָחוֹק וְהוֹצִיא עֲלֵיהֶם הוֹצָאוֹת לַהֲבִיאָם, וְלָקַח בָּהֶם קַרְקַע וְאָכַל מֵהַפֵּרוֹת כְּשִׁעוּר אוֹ פָּחוֹת. וְאִם לֹא אָכַל אֶלָּא מֵהַקֶּרֶן, יִשָּׁבַע כַּמָּה הוֹצִיא, וְיִטֹּל עַד כְּדֵי הַשֶּׁבַח. (וְהָא דְּנוֹטֵל בִּשְׁבוּעָה, דַּוְקָא כְּשֶׁאֵין הָאִשָּׁה (ט) מַכְחִישָׁתוֹ, אֲבָל מַכְחִישָׁתוֹ, לֹא (מָרְדְּכַי פֶּרֶק הָאִשָּׁה שֶׁנָּפְלוּ):
 באר היטב  (ז) ואכל. במרדכי כתב לאו דוק' הוצי' הוצאה נפסדת ובלתי ניכרת אלא אפילו בנה פלטרין אקרקע מלוג שלה ודר בו זמן מועט וגירשה מה שבנה בנה ואינה צריכה לשלם לו הבנין כי לא חילקו רז''ל בין הוצאה ניכרת לבלתי ניכרת ומ''מ צריך שיאכל פירות של הוצאה זו אבל מה שאכל פירות ממקום אחר לא מהני ח''מ ב''ש: (ח) של זמורות. כלומר שהאכיל לבהמתו. וכתב הח''מ שצריך שיהי' כשיעור דינר כיון שאכילת בהמתו לאו אכילת כבוד הוא: (ט) מכחישתו לא. אלא נשבעת היא ולא תשלם והיינו כשהו' לא תפס או תפס בעדים דאין לו מיגו אבל אם יש לו מיגו גובה ח''מ ב''ש:


ח נָפְלוּ לָהּ נְכָסִים בְּמָקוֹם (י) אַחֵר, וְהָלַךְ אַחֲרֵיהֶם וְהוֹצִיא הוֹצָאוֹת מְרֻבּוֹת וֶהֱבִיאָן, וְגֵרְשָׁהּ, אֲפִלּוּ לָקַח מֵהֶם וְהוֹצִיא, אֵין זֶה כְּאוֹכֵל מֵהַשֶּׁבַח שֶׁנָּדוּן בּוֹ מַה שֶּׁהוֹצִיא הוֹצִיא וּמַה שֶּׁאָכַל אָכַל, שֶׁהֲרֵי מֵהַקֶּרֶן לָקַח, אֶלָּא יִשָּׁבַע כַּמָּה הוֹצִיא, וְיִטֹּל עַד כְּדֵי הַשֶּׁבַח, דְּהַיְנוּ שֶׁשָּׁמִין אֵלּוּ הַמָּעוֹת כַּמָּה שָׁוִין כָּאן יוֹתֵר מִמַּה שֶׁהָיוּ שָׁוִין בְּמָקוֹם שֶׁהָיוּ תְּחִלָּה:
 באר היטב  (י) אחר. דין זה הוא כפול ובסעיף שלפני זה העתיק לשון הרמב''ם וכאן העתיק לשון הטור להורות איך תהיה השומא כמ''ש דהיינו ששמין וכו':


ט בַּמֶּה דְבָרִים אֲמוּרִים, בִּמְגָרֵשׁ מִדַּעְתּוֹ. אֲבָל אִם הִיא מוֹרֶדֶת, בֵּין (יא) אָכַל בֵּין לֹא אָכַל, יִשָּׁבַע כַּמָּה הוֹצִיא וְיִטֹּל; וְאִם הַשֶּׁבַח יָתֵר עַל הַהוֹצָאָה נוֹטֵל הַהוֹצָאָה, וְאִם הוֹצָאָה יְתֵרָה עַל הַשֶּׁבַח נוֹטֵל אֶת הַשֶּׁבַח:
 באר היטב  (יא) אכל וכו'. משמע דאין מנכין מה שאכל וברמב''ם מבואר מנכין לו מה שאכל עיין בית שמואל:


י הַמּוֹצִיא הוֹצָאוֹת עַל נִכְסֵי מְלוֹג שֶׁל אִשְׁתּוֹ קְטַנָּה וּמֵאֲנָה בּוֹ, רוֹאִין כַּמָּה אָכַל וְכַמָּה הוֹצִיא וְכַמָּה הִשְׁבִּיחַ, וְשָׁמִין לוֹ כְּאָרִיס, שֶׁהֲרֵי בִּרְשׁוּת (יב) יָרַד. וְאִם הוּא רוֹצֶה לִטֹּל הוֹצָאָה שִׁעוּר שֶׁבַח, שׁוֹמְעִין לוֹ; וְאִם הוֹצִיא קִמְעָא וְאָכַל הַרְבֵּה, מַה שֶּׁאָכַל אָכַל:
 באר היטב  (יב) ירד. בית שמואל כתב דנוטל הוצאה אפילו כשהוצי' יותר משבח עיין שם. אבל הסמ''ע סימן שע''ה ס''ק י''א ובסי' קע''ח ס''ק ד' כתב דאינו נוטל הוצאות אלא שיעור שבח ע''ש ועיין תשובת רמ''א סימן פ''ו:


יא הַמּוֹצִיא הוֹצָאוֹת עַל נִכְסֵי מְלוֹג שֶׁל אִשְׁתּוֹ, וּמֵת, יֵשׁ מִי שֶׁאוֹמֵר, שֶׁאִם נִתְבָּרֵר שֶׁהוֹצִיא וְלֹא אָכַל, יִגְבּוּ הַיְתוֹמִים מַה שֶׁנִּתְבָּרֵר שֶׁהוֹצִיא; וְאִם לֹא נִתְבָּרֵר כַּמָּה הוֹצִיא, לֹא יִטְּלוּ הַיְתוֹמִים (יג) כְּלוּם:
 באר היטב  (יג) כלום. ואם היורשים מוחזקים שלא בעדים ויכולים לטעון ברי נאמנים בשבועה. ובטענת ברי לחוד אין נשבעין ונוטלין ב''ש:


יב בַּעַל שֶׁהוֹרִיד אֲרִיסִין בְּנִכְסֵי אִשְׁתּוֹ וְאַחַר כָּךְ גֵּרְשָׁהּ, אִם הַבַּעַל עַצְמוֹ אָרִיס, נִסְתַּלֵּק הַבַּעַל, נִסְתַּלְּקוּ, שֶׁלֹּא יָרְדוּ אֶלָּא עַל דַּעַת הַבַּעַל, וְשָׁמִין לָהֶם וְיָדָם עַל (יד) הַתַּחְתּוֹנָה. וְאִם אֵין הַבַּעַל אָרִיס, עַל דַּעַת הַקַּרְקַע יָרְדוּ, וְשָׁמִין לָהֶם כְּאָרִיס. הגה: וְיֵשׁ אוֹמְרִים דְּהַיְנוּ דַּוְקָא כְּשֶׁיָּדְעוּ שֶׁהַשָּׂדֶה שֶׁל אִשָּׁה, אֲבָל אִם לֹא הָיוּ יוֹדְעִים הָאֲרִיסִין שֶׁהוּא שֶׁל אִשָּׁה, נוֹטְלִין אֲרִיסוּתֵיהֶן בְּכָל עִנְיָן. (כָּךְ מַשְׁמָע מִלְּשׁוֹן הַטּוּר וְכֵן הוּא בָּאֲשֵׁרִ''י):
 באר היטב  (יד) התחתונה. ואם הבעל אכל קצת הפסידו הם ג''כ לגמרי. ואם הפועלים אכלו קצת הח''מ פסק דהפסידו וב''ש מסופק ע''ש:




סימן פט - חיוב קבורת אשתו
ובו ד' סעיפים 
א מֵתָה הָאִשָּׁה בְּחַיֵּי הַבַּעַל, חַיָּב (א) לְקָבְרָהּ וְלִטַּפֵּל בְּכָל צָרְכֵי קְבוּרָתָהּ, וּבִכְלַל זֶה הָאֶבֶן שֶׁנּוֹתְנִים עַל הַקֶּבֶר. וְכֵן חַיָּב לַעֲשׂוֹת לָהּ מִסְפֵּד וְקִינִים, כְּדֶרֶךְ כָּל הַמְּדִינָה. וְאִם דַּרְכָּם לְהַסְפִּיד בַּחֲלִילִין, לֹא יִפְחֹת מִשְּׁנֵי חֲלִילִין וּמְקוֹנְנוֹת, אֲפִלּוּ עָנִי שֶׁבְּיִשְׂרָאֵל; וְאִם הָיָה עָשִׁיר, הַכֹּל לְפִי כְּבוֹדוֹ. וְאִם הָיָה כְּבוֹדָהּ יוֹתֵר מִכְּבוֹדוֹ, קוֹבְרִים אוֹתָהּ לְפִי כְּבוֹדָהּ, שֶׁעוֹלָה עִמּוֹ וְאֵינָהּ יוֹרֶדֶת:
 באר היטב  (א) לקוברה. קבורה תקנו חז''ל תחת נדוני' ולא תחת הכתוב' ואם בני משפחתם אין מספידין כלל ובני משפחתו מספידין לזכרים ויש פוחתים לנקיבות אל יפחות לה. ואפילו אם שניהם רוצים שלא יירש הנדוני' ולא יקבר אותה אין שומעין להם. ובעל חייב בקבורה אפילו אם כנס אותה ערומה ב''ש:


ב לֹא רָצָה לְקָבְרָהּ, וְעָמַד אַחֵר וְקָבְרָהּ, בֵּית דִּין מוֹצִיאִין (ב) מִבַּעֲלָהּ וְנוֹתְנִין לְזֶה:
 באר היטב  (ב) מבעלה. אפילו אם היה הבעל בעיר ולא נמלך בו ועמד א' וקברה אותה מוציאין מבעלה. והרשב''א והר''ן חלקו על הרמב''ם ופסקו מספיק' אין מוציאין מהבעל אם קברה אחר. ואם קברה מצדקה ואח''כ נודע דיש לבעלה ממון מוציאין מהבעל אפילו למ''ד אם קברה אחר אין מוציאין מהבעל מ''מ אם קברה מצדקה מוציאין ממנו ד''מ בשם הג''מ. ובסי' קי''ח מבואר מי ומי חייב ליתן לסיוע הקבורה גם אם היא חייבת בקבורת בעלה ע''ש:


ג הָיָה בַּעֲלָהּ בִּמְדִינָה אַחֶרֶת, בֵּית דִּין יוֹרְדִין לִנְכָסָיו וּמוֹכְרִין בְּלֹא (ג) הַכְרָזָה, וְקוֹבְרִין אוֹתָהּ לְפִי מָמוֹן הַבַּעַל וּלְפִי כְּבוֹדוֹ, אוֹ לְפִי כְּבוֹדָהּ:
 באר היטב  (ג) הכרזה. וכן אם א' הלוה לצורך קבורה מוכרים בלא הכרה לשלם לו תוס' ח''מ ב''ש:


ד אַלְמָנָה, אֵינָהּ נִקְבֶּרֶת מִנִּכְסֵי בַּעֲלָהּ, אֶלָּא יוֹרְשֵׁי כְּתֻבָּתָהּ חַיָּבִין (ד) בִּקְבוּרָתָהּ. וְאִם מֵתָה קֹדֶם שֶׁנִּשְׁבְּעָה שְׁבוּעַת אַלְמָנָה, יֵשׁ מִי שֶׁאוֹמֵר שֶׁיּוֹרְשֵׁי בַּעֲלָהּ חַיָּבִין בִּקְבוּרָתָהּ, וְלֹא הוֹדוּ לוֹ:
 באר היטב  (ד) בקבורתה. מתוספת משמע אפילו לא הניח אלא מטלטלין ולדינ' דש''ס אין הכתובה נגבית מן המטלטלין אפ''ה יורשים הראוים לירש ממנה אם היה לה כתובה חייבין בקבורתה ע''ש דף צ''ה ע''ב בד''ה ואין חייבים בקבורתה וכו'. לפ''ז אם לא הניחה כלום להוריש חייבים יורשיה הראוים לירש אם היה לה לקוברה ואינה נקברת מן הצדקה. ונשמע נמי דהבעל חייב בקבורה אפילו לא ירש כלום ממנה. וכ''כ הראב''ד. ומיהו מרמב''ם משמע דס''ל כשלא ירש אינו חייב בקבורה דאל''כ אם מתה בלא שבועה למה היורשים אינם חייבים לקבור אותה אלא ודאי ס''ל כשלא ירש הבעל אז היורשים אינם חייבים בקבורה ב''ש:




סימן צ - דין הבעל יורש את אשתו, ומה הוא שאינו יורש
(ודין מכירת האיש בנכסיו המשעבדים לאשתו, וטענת נחת רוח עשיתי לבעלי), ובו כ' סעיפים 
א הַבַּעַל יוֹרֵשׁ אֶת (א) אִשְׁתּוֹ. בֵּין (ב) נִכְסֵי מְלוֹג בֵּין נִכְסֵי צֹאן בַּרְזֶל. בַּמֶּה דְבָרִים אֲמוּרִים, בַּמֻּחְזָק; אֲבָל לֹא בָּרָאוּי, כְּגוֹן יְרֻשָּׁה שֶׁרְאוּיָה לִירַשׁ וּמֵתָה בְּחַיֵּי (ג) מוֹרִישָׁהּ, אֵינוֹ עוֹמֵד בִּמְקוֹמָהּ לִירַשׁ. הגה: שְׁטַר חֲצִי זָכָר, שֶׁנּוֹהֲגִין בּוֹ הָאִדָּנָא, שֶׁכּוֹתֵב הָאָב לְבִתּוֹ לִטֹּל בִּירֻשָּׁתוֹ כְּחֵלֶק חֲצִי זָכָר, וְאִם תֵּלֵךְ הַבַּת בְּלֹא זֶרַע (ד) קְיָמָא יִתְבַּטֵּל הַחוֹב, וּמֵתָה הַבַּת בְּחַיֵּי אָבִיהָ וְהִנִּיחָה זֶרַע קְיָמָא, וּמֵת הַזֶּרַע וְאַחַר כָּךְ מֵת אָבִיהָ, הַבַּעַל יוֹרֵשׁ כֹּחַ אוֹתוֹ (ה) הַשְּׁטָר, מִכֹּחַ זַרְעוֹ שֶׁיָּרַשׁ אִמּוֹ וְהוּא יוֹרֵשׁ זַרְעוֹ (מהרי''ו סִימָן ט''ז). כָּתְבוּ לָהּ מוֹרִישֶׁיהָ קַרְקַע מֵחַיִּים וּפֵרוֹת לְאַחַר מִיתָה, הַבַּעַל יוֹרֵשׁ אוֹתָהּ קַרְקַע (ו) מִמֶּנָּה (מָרְדְּכַי רֵישׁ יֵשׁ נוֹחֲלִין). אֲבָל שֶׁבַח נוֹטֵל בַּמֶּה שֶּׁיּוֹרֵשׁ מִמֶּנָּה, שֶׁהֲרֵי בִּרְשׁוּתוֹ הִשְׁבִּיחַ. וְאֵינוֹ יוֹרֵשׁ מִלְוַת אִשְׁתּוֹ, כְּגוֹן שֶׁמֵּתוּ מוֹרִישֶׁיהָ וְהָיְתָה לָהֶם מִלְוֶה בְּיַד אֲחֵרִים (ז) כְּשֶּׁנְּשָׂאָהּ, וּמֵתָה קֹדֶם שֶׁגָּבְתָה אוֹתָם. הגה: אֲבָל אִם הִנִּיחוּ מוֹרִישֶׁיהָ נְכָסִים, אַף עַל פִּי שֶׁלֹּא גָּבְתָה הַבַּת מֵחַיִּים, וַאֲפִלּוּ אִם הָיוּ מְשֻׁעְבָּדִים לִכְתֻבַּת (ח) אַלְמָנָה, נִקְרָאִים מֻחְזָקִים לַבַּת וְהַבַּעַל יוֹרֵשׁ אוֹתָם (מָרְדְּכַי פ' כָּל הַנִּשְׁבָּעִין). וְכֵן אִם הָיָה לָהּ מִלְוֶה בְּיַד (ט) אֲחֵרִים כְּשֶׁנְּשָׂאָהּ, וּמֵתָה הָאִשָּׁה קֹדֶם שֶׁגָּבְתָה אוֹתָהּ, אֵינוֹ יוֹרְשָׁהּ, אֲבָל אִם הִלְוְתָה מִנִּכְסֵי מְלוֹג, וּמֵתָה קֹדֶם שֶׁגָּבְתָה, בְּזוֹ יוֹרֵשׁ אוֹתָהּ בַּעֲלָהּ. הגה: כָּל הַנְּכָסִים שֶׁהָיוּ לָאִשָּׁה שֶׁאֵין לְבַעֲלָהּ רְשׁוּת בָּהֶן, וְהִלְוְתָה אוֹתָן לַאֲחֵרִים, אֵין הַבַּעַל יוֹרֵשׁ אוֹתָן (בֵּית יוֹסֵף בְּשֵׁם תְּשׁוּבַת הָרַשְׁבָּ''א):
 באר היטב  (א) אשתו. הרמב''ם פ''א מהלכות נחלה פסק ירושת הבעל מד''ס. והראב''ד והרשב''א ס''ל שהוא מדאוריית'. אשה שבעלה רוצה לגרשה ואינו יוכל מחמת חר''ג אעפ''י שאינו חייב במזונות יורשה הרא''ם ח''א סימן למ''ד ע''ל סי' ע''ז מש''ש: (ב) נ''מ. אפילו אותן נכסים שלא היה לבעל בהן אכילת פירות אפ''ה יורש אותה ח''מ ב''ש. טבעת קדושין יורש הבעל מהר''י סג''ל סי' ס''ג וע''ל סי' נו''ן ס''ק ה' מש''ש: (ג) מורישה וכו'. ואם מת מורישה בחייה אעפ''י שמתה האשה קודם שיגיעו הנכסים לידה מוחזק מיקרי ויורש הבעל רשד''ם חא''ה סי' צ''ח. וכ''כ מהרמ''ט פ''ב סי' קמ''ו וכ''כ הרמ''א בסמוך בשם מרדכי: (ד) קיימא. עיין סי' קי''ח מה הוא זרע קיימא: (ה) השטר. דדוק' באשתו אינו נוטל בראוי אבל את זרעו יורש אף שלא בא עדיין ליד זרעו מ''מ השטר היה של זרעו והוא יורש השטר. מיהו קשה מ''ש מנדוני' דקי''ל אפי' אם נתן שט''ח ומתה בתו א''צ לשלם משום אומדנ' דכוונתו היה שתהנה בתו כמ''ש סי' נ''ג ולמה לא אמרינן כאן ג''כ אומדנ'. וכתב הח''מ ע''כ טוב לכתוב אם תמות בתי בלא ז''ק אחר מיתתי ואז צריך שיהיה הזרע קיים אחרי מיתת האב. ואם כתב שח''ז לבת אחת ולשאר בנות לא כתב ולא הניח בן רק בנות. הבנות חולקים בשוה ולא תטול בת זו קדימה סך השטח''ז דאמרינן דלא היה כוונתו מה שנותן לזו שטח''ז רק נגד הבנים הזכרים ולא נגד הבנות. ואם מתה הבת זו והניחה זרע ואח''כ מת אותו זרע אינו יורש בעלה כלום דהא ליכא כאן שטח''ז אלא ירושה וקי''ל אין הבן יורש את אמו להנחיל לאחים שלו מן האב כן ה''נ אין יורש הזרע את אמו להנחיל לאביו תשובת צמח צדק סי' צ''ו: (ו) ממנה. והפירות אינו יורש דהוי ראוי דהא המוריש יוכל למכור אותה ב''ש. והח''מ כתב דיורש אפילו פירות מאחר דהיה מוחזק בגוף הקרקע ע''ש. ראובן השיא את בתו בעוד יעקב אביו חי ונתן לחתנו שטח''ז כמנהג. ואח''כ מת יעקב והחתן תובע גם שח''ז מירושת יעקב כי אמר שהוא ראוי לגבי חמיו והוא כתב לי במוחזק ובראוי הדין עמו תשובת רש''ל סי' מ''ט ועיין תשו' רמ''א סי' ג' ובתשובת מהר''ם מלובלין סימן י''ד. ראובן שנתן מתנה לבתו מעכשיו כל זמן שלא יהיה לו בן מאשתו פלונית. ומתה בתו בחיי בעלה ואח''כ מת ראובן או אשתו בלא בן. מוחזק מקרי ויורש הבעל אותה הרמ''ט ח''ב סימן קמ''ו ועיין הרדב''ז ח''א סימן קמ''ד: (ז) כשנשאה. ב''ח כתב דתיבת משנשאה הוא ט''ס דאין הפרש בין היה להם מלוה ביד אחרים כשנשאה או הלוו לאחרים לאחר שנשאה ועיין ח''מ ב''ש: (ח) אלמנה. וה''ה לשאר ב''ח: (ט) אחרים. ואם יש לה משכנות של מטלטלין או של קרקע באתר' דלא מסלקי בעל יורש הג''א והרשב''א והרמ''ט ח''ג סי' רי''ט. ואין נקר' אתר' דמסלקי אלא כשיוכל לסלק בכל עת שירצה. ואם היתה לאשה חוב ביד בעלה קודם שנשאה ואח''כ נשאת ומתה. הח''מ פסק דיורש מחצה. וב''ש פסק דיורש הכל אא''כ שכתב לה דין ודברים אין לי בהם אז יורש החצי ע''ש. ראובן שחייב מנה לשמעון חמיו ומת חמיו וירשה אותו בתו אשתו של ראובן ושוב מתה אשתו. ראובן יורש החצי ונותן החצי האחרת ליורשי שמעון הרדב''ז ח''א סי' קס''ט. ועיין בש''ע ח''מ סי' רע''ח דשם מבואר איזה הלואה נקר' מוחזק לענין בכורה כן הוא נקר' מוחזק בירושת הבעל:


ב מִי שֶׁאָמַר: נְכָסַי לִפְלוֹנִי וְאַחֲרָיו לְיוֹרְשַׁי, דְּקַיְמָא לָן הוּא הַדִּין לְיוֹרְשֵׁי יוֹרְשַׁי, וְאִם הָיְתָה לוֹ בַּת וּמֵתָה בְּחַיֵּי אוֹתוֹ פְּלוֹנִי, וְהָיָה בֵּן לַבַּת, הַבֵּן עוֹמֵד בִּמְקוֹם אִמּוֹ לִירַשׁ לְאוֹתוֹ פְּלוֹנִי. אֲבָל אִם אֵין לַבַּת יוֹרֵשׁ, אֶלָּא בַּעַל, אֵינוֹ יוֹרֵשׁ אוֹתוֹ פְּלוֹנִי, דְּהָוְיָא לֵהּ רָאוּי. וְאִם אָמַר: נְכָסַי לִפְלוֹנִי וְאַחֲרָיו (י) מֵעַכְשָׁו לְיוֹרְשַׁי, הָוְיָא לֵהּ מֻחְזָק, וּבַעַל הַבַּת יוֹרֵשׁ:
 באר היטב  (י) מעכשיו. אבל אם אמר מעכשיו לפלוני ואחריו לבתי לא מהני מלת מעכשיו שאמר לראשון עיין ב''ח ודרישה:


ג הַנּוֹשֵׂא אִשָּׁה מֵחַיָּבֵי לָאוִין, הוֹאִיל וְקִדּוּשִׁין תּוֹפְסִין בָּהּ, אִם מֵתָה תַּחְתָּיו יִירָשֶׁנָּה. וְכֵן אִשָּׁה (יא) שֶׁהֵמִירָה, הַבַּעַל יוֹרְשָׁהּ (בֵּית יוֹסֵף מ''כ בְּשֵׁם אֲבִי הָעֶזְרִי). וְכֵן הַנּוֹשֵׂא אֶת הַקְּטַנָּה שֶׁהִיא צְרִיכָה מֵאוּן, אַף עַל פִּי שֶׁאֵין קִדּוּשֶׁיהָ קִדּוּשִׁין גְּמוּרִים, אִם מֵתָה תַּחְתָּיו, יִירָשֶׁנָּה. אֲבָל הַפִּקֵּחַ שֶׁנָּשָׂא חֵרֶשֶׁת, אֲפִלּוּ נִתְפַּקְּחָה אַחַר (יב) שֶׁנִּשְּׂאָה, אִם מֵתָה לֹא יִירָשֶׁנָּה. וְהַחֵרֵשׁ שֶׁנָּשָׂא פִּקַּחַת, וּמֵתָה, (יג) יִירָשֶׁנָּה, שֶׁהֲרֵי הִיא בַּת דַּעַת וּלְדַעְתָּהּ נִשֵּׂאת לוֹ וְזִכְּתָה לוֹ מָמוֹנָהּ:
 באר היטב  (יא) שהמירה. עיין בח''מ סי' רכ''ג וס''ס רפ''ה: (יב) שנשאה. היינו בלא נתייחד עמה אחר שנתפקחה אבל אם נתפקחה ונתייחד עמה אח''כ הרי היא כאשתו גמורה לכל דבר ח''מ: (יג) יירשנה. והראב''ד חולק ע''ז. ושוטה שנשא פקחת או להיפך אינו יורשה עיין ב''ש:


ד קְטַנָּה שֶׁנִּתְקַדְּשָׁה לְדַעַת אָבִיהָ, וְנִשֵּׂאת שֶׁלֹּא לְדַעַת אָבִיהָ, בֵּין בְּפָנָיו בֵּין שֶׁלֹּא בְּפָנָיו, אֲפִלּוּ שָׁתַק הָאָב, אִם מֵתָה, אֵין הַבַּעַל יוֹרְשָׁהּ אֶלָּא אִם כֵּן רָצָה הָאָב בְּנִּשּׁוּאֶיהָ: 

ה מִי שֶׁנִּתְגָּרְשָׁה סְפֵק גֵּרוּשִׁין, (יד) וּמֵתָה, אֵין הַבַּעַל יוֹרְשָׁהּ. הגה: אֲבָל כָּל זְמַן שֶׁלֹּא נִתְגָּרְשָׁה, אַף עַל גַּב שֶׁנָּתַן עֵינָיו לְגָרֵשׁ, יוֹרְשָׁהּ (טוּר בְּשֵׁם הָרֹא''שׁ). הַטּוֹעֵן עַל אִשְׁתּוֹ שֶׁהָיוּ בָּהּ מוּמִין וּמִקָּחוֹ מִקַּח טָעוּת, כְּמוֹ שֶׁנִּתְבָּאֵר לְעֵיל סִימָן ל''ט, אִם מֵתָה אֵינוֹ יוֹרְשָׁהּ (תְּשׁוּבַת מַיְמוֹנִיּוֹת סוֹף אִשּׁוּת וּבַמָּרְדְּכַי פֶּרֶק מִי שֶׁמֵּת). אִשָּׁה שֶׁמָּרְדָה בְּבַעְלָהּ וּמֵתָה, בַּעֲלָהּ יוֹרְשָׁהּ (כָּךְ מַשְׁמַע מִלְּשׁוֹן הַמַּגִּיד מִשְׁנֶה פֶּרֶק כ''ב), וְעַיֵּן לְעֵיל סִימָן ע''ז. הַמּוֹרֵד עַל אִשְׁתּוֹ אוֹ מַדִּירָהּ וְאֵינוֹ נוֹהֵג עִמָּהּ מִנְהַג אִשּׁוּת, יֵשׁ אוֹמְרִים דְּאִם מֵתָה אֵינוֹ יוֹרְשָׁהּ (הַגָּהוֹת (מָרְדְּכַי) אַלְפָסִי פֶּרֶק אַף עַל פִּי):
 באר היטב  (יד) ומתה וכו'. כ''כ הרמב''ם והראב''ד חולק עליו וכן המגיד ומסיים דבר זה מחלוקת הגאונים. לפ''ז מהני עכ''פ תפיסת הבעל ב''ש:


ו נָפַל הַבַּיִת (טו) עָלָיו וְעַל אִשְׁתּוֹ. וְאֵין יָדוּעַ אֵיזֶה מֵהֶם מֵת תְּחִלָּה, וְאֵין לוֹ בָּנִים (טז) מִמֶּנָּה, יוֹרְשֵׁי הַבַּעַל יוֹרְשִׁין עִקַּר הַכְּתֻבָּה (יז) וְהַתּוֹסָפוֹת, וְיוֹרְשֵׁי הָאִשָּׁה יוֹרְשִׁין נִכְסֵי מְלוֹג, וּבֵין שְׁנֵיהֶם חוֹלְקִים נִכְסֵי צֹאן בַּרְזֶל:
 באר היטב  (טו) עליו וכו'. עיין ב''ש ותוס' י''ט בבא בתר' פרק ט' משנה ט': (טז) ממנה. אבל אם אין לו בנים ממנה אין נ''מ מזה דהא הבנים יורשים הכל. אבל אם יש לו בן מאשה הראשונה ובן מאשה זו שייך דין זה. אע''ג דבן מאשה זו יורש בודאי חצי הכתובה ונ''מ ונצ''ב לא אמרינן כיון דהוא יורש ודאי במקצת יורש הכל ועיין בחה''מ סימן ר''פ: (יז) והתוספת. היינו מה שהוסיף הוא מעצמו. אבל תוס' שליש על הנדוני' דינו כנצ''ב כמ''ש סימן ק' ועיין ב''ש ס''ק כ''ד:


ז הָאִשָּׁה שֶׁכָּתְבָה כָּל (יח) נְכָסֶיהָ לְאַחֵר, בֵּין קָרוֹב בֵּין רָחוֹק, קֹדֶם (יט) שֶׁתִּנָּשֵׂא, אַף עַל פִּי שֶׁאִם נִתְאַלְמְנָה אוֹ נִתְגָּרְשָׁה תִּבָּטֵּל (כ) הַמַּתָּנָה, אֵין הַבַּעַל אוֹכֵל פֵּרוֹתֵיהֶם, וְאִם מֵתָה (בְּחַיָּיו), אֵינוֹ יוֹרְשָׁהּ, שֶׁהֲרֵי נָתְנָה אוֹתָם קֹדֶם שֶׁתִּנָּשֵׂא, וּכְשֶׁתָּמוּת בְּחַיֵּי בַּעֲלָהּ, יִקְנֶה מְקַבֵּל הַמַּתָּנָה מַתְּנָתוֹ קִנְיָן גָּמוּר. וְלֹא עוֹד, אֶלָּא אֲפִלּוּ נָתְנָה מִקְצָת נְכָסֶיהָ אוֹ כֻּלָּם, קֹדֶם, וְכָתְבָה לַמְּקַבֵּל מַתָּנָה: קְנֵה מֵהַיּוֹם וְלִכְשֶׁאֶרְצֶה, שֶׁהֲרֵי לֹא קָנָה קִנְיָן גָּמוּר עַד שֶׁתִּרְצֶה, אֵין הַבַּעַל אוֹכֵל פֵּרוֹת אוֹתָהּ הַמַּתָּנָה, וְאִם מֵתָה אֵינוֹ יוֹרְשָׁהּ:
 באר היטב  (יח) נכסיה וכו'. עיין בח''מ סי' ר''נ כמה שיעור שיור אם משייר: (יט) שתנש'. ר''ל שעומדת להנש' אז יש אומדנ' דמוכח דכוונת' היה להבריח אע''ג דלא גלתה דעתה. ואם לא עמדה להנש' דאז לא הוי אומדנ' דמוכח. או אם נתנה רק מקצת דליכ' אומדנ' דמוכח. ועידי חתימה על השטר מתנה מעידים שאמרה שכוונתה היתה להבריח אם כתיבת יד העדים יוצא ממקום אחר אין נאמנים ומתנה קיימת הרא''ש ב''ש: (כ) המתנה. ואם מת הבעל ואח''כ מתה קודם שחזרה המתנה בטלה מיד כשמת הבעל ויורשיה יורשים כ''כ הרא''ש:


ח יֵשׁ מִי שֶׁאוֹמֵר, דְּדִינָא דְּמַבְרַחַת דַּוְקָא בְּשֶׁלֹּא כָּתְבָה לוֹ מַתָּנָה גְּמוּרָה, מַתָּנָה חֲלוּטָה, מַתְּנַת עָלְמִין; אֲבָל אִם כָּתְבָה לוֹ כֵּן, קָנָה (כא) לְגַמְרֵי:
 באר היטב  (כא) לגמרי. ואם כולם כתבו כן אמרינן שופרי דשטרי הוא אא''כ אמרה בפירוש לכתוב כן. מיהו אם ידעה דכותבין כן ולא מחתה אפשר המתנה קיימת הר''ן ועיין בח''מ סימן ע''א. מיהו בגלתה דעתה דכוונתה להבריח מבעל שרצונה לישא לא מהני המתנה המגי''ד ב''ש:


ט הָאִשָּׁה שֶׁמָּכְרָה מִנִּכְסֵי מְלוֹג אַחַר שֶׁנִּשֵּׂאת, אַף עַל פִּי שֶׁאוֹתָן הַנְּכָסִים נָפְלוּ לָהּ קֹדֶם שֶׁתִּתְאָרֵס, הַבַּעַל מוֹצִיא פֵּרוֹת מִיַּד הַלָּקוֹחוֹת כָּל יְמֵי חַיֶּיהָ, אֲבָל לֹא גּוּף הַקַּרְקַע; וְאִם מֵתָה בְּחַיָּיו, מוֹצִיא הַגּוּף מִיַּד הַלָּקוֹחוֹת בְּלֹא דָּמִים. וְיֵשׁ אוֹמְרִים דְּאַף בְּחַיֶּיהָ מוֹצִיא גּוּף הַקַּרְקַע מִיַּד הַלּוֹקֵחַ בְּלֹא דָּמִים (טוּר וְהָרֹא''שׁ). וְאִם הַדָּמִים שֶׁלָּקְחָה מֵהַלָּקוֹחוֹת קַיָּמִים (כב) בְּעַצְמָם, אוֹ שֶׁנִּמְצְאוּ מָעוֹת בְּיָדָהּ וְנוּכַל לִתְלוֹת שֶׁהֵם (כג) אֵלּוּ (טוּר בְּשֵׁם הָרֹא''שׁ), מַחֲזִירָן לַלָּקוֹחוֹת, וְאֵינוֹ יָכוֹל לוֹמַר: שֶׁמָּא מְצִיאָה הֵן. הגה: נִתְאַלְמְנָה אוֹ נִתְגָּרְשָׁה, מִכְרָהּ קַיָּם (טוּר וְרֹב הַפּוֹסְקִים). וְכָל יְמֵי חַיֶּיהָ, אִם הַבַּעַל רוֹצֶה לִבְנוֹת אוֹ לִסְתֹּר בַּקַּרְקַע, הַלּוֹקֵחַ יָכוֹל לִמְחוֹת (נִמּוּקֵי יוֹסֵף פֶּרֶק חֶזְקַת הַבָּתִּים). וְאֵין חִלּוּק בֵּין אִם מָכְרָה הַנְּכָסִים אוֹ הִקְדִּישָׁה (כד) אוֹתָן (תְּרוּמַת הַדֶּשֶׁן סִימָן רע''ב):
 באר היטב  (כב) בעצמם. ואם הוציאה המעות על דבר אחר יוכל הבעל לומר מיד שהוציאה המעות קמו עלה בהלואה ואין אני מחויב לשלם ההלואה שחייבת. ומטלטלין שהניחה אביה יורש אותן כ''כ הר''ן והמגיד ועיין בח''מ סי' צ''ו. ומ''ש הש''ך שם לא שייך כאן דאל יקנה ממנה נ''מ. ולא שייך כאן תקנות השוק. מיהו בנ''י ס''פ י''נ וד''מ הבי' דבריו. דאם אית' הדבר שבא מאותן המעות חייב לשלם להם. ועיין ב''ח מ''ש בח''מ ס''ס צ''ו ומדבריו שם ראיה כמ''ש הנ''י. ועיין תשובת צ''צ סי' (י') [קי''ז] ועיין ב''ש: (כג) אלו. ובעל א''י לומר שמא ממעות שלו לקחה. מיהו בנושאת בבית י''ל די''ל משלו הם. ואם רצה הלוקח מחרים אם לא מצא מעות אצלה כמו שמחרים על המכירה ב''ש: (כד) אותן. אפילו קדושת הגוף. אמנם אם נתאלמנה חל ההקדש ת''ה סי' רע''ב:


י וְאִם הַבַּעַל מוֹדֶה, אוֹ שֶׁיֵּשׁ עֵדִים שֶׁבִּרְשׁוּתוֹ (כה) מָכְרָה, אֵינוֹ מוֹצִיא מִיַּד הַלָּקוֹחוֹת, דְּכִשְׁלוּחוֹ דָּמְיָא, וְאִי בָּעֵי לוֹקֵחַ מַחֲרִים שֶׁלֹּא מָכְרָה מִדַּעְתּוֹ. הגה: רָאָה שֶׁמָּכְרָה וְשָׁתַק לָהּ, לֹא אִבֵּד מִשּׁוּם זֶה זְכוּתוֹ (תְּשׁוּבַת הָרֹא''שׁ כְּלָל מ'). צִוְּתָה בְּעֵת חָלְיָהּ לָתֵת כָּךְ וְכָךְ מִמַּלְבּוּשֶׁיהָ וְנִתְרַצָּה (כו) הַבַּעַל, אִם נָתְנָה לַעֲנִיִּים אֵינוֹ יָכוֹל לַחֲזֹר (כז) בּוֹ, וְאִם לַעֲשִׁירִים יָכוֹל לַחֲזֹר בּוֹ (מָרְדְּכַי סוֹף הַזָּהָב וּתְשׁוּבַת מוהר''ם). וְעַיֵּן לְעֵיל סִימָן פ''ו, אִם מָכְרָה אוֹ מִשְׁכְּנָה מִטַּלְטְלִים:
 באר היטב  (כה) מכרה. א''א שנתנה מנכסי מלוג ואמרה שבעלה נתן לה רשות לעשות כטוב בעיניה עיין הרשד''ם חא''ה סי' קפ''ט. ובחלק ח''מ סימן של''ח שדבריו סותרים מחא''ה לחלק ח''מ ע''ש. בעל שהלך פתאום חוץ לעיר ואחר זמן שלח אחריה שתלך למקום שנתיישב הוא ומכרה כל מטלטלי הבית הכבדים ובלתי ראוים להוליך עמה ופרעה חובותיה ומשכנה בית שהכניסה לבעלה בנצ''ב מה שעשתה עשוי הרמ''ט ח''א סימן ק''ץ. ויש חולקים וע' הרשד''ם חח''מ סימן נ''ו. וה''ה אם משכנה הבית לצורך מזונותיה ופרנסה מה שעשתה עשוי הרמ''ט סימן הנ''ל החזיק בעל המשכנתה ג' שנים ומכחיש לאשה ואומר שברי לו שהיה לה הרשאה מבעל נאמן במיגו דאי בעי כביש לשטרי' ואומר מהבעל קניתי הרמ''ט סי' הנ''ל ועיין כנה''ג דף ק''ז ע''א: (כו) הבעל. דהיינו שנתרצה הבעל בלי הפצרה שלה עיין בי''ד סי' רל''ב סעיף י''ז בהג''ה בה''י. אשה שנתנה לבנה מתנה בפני בעלה ושתק בעלה בין היו נ''מ בין נצ''ב בין היתה מתנה שנתן הבעל לאשתו במתנה גמורה. אין במתנתה כלום. ואם אמרה לבנה קח מתנה זאת שאביך נתן לך והאב שמע ושחק אפשר שבזה הוי שתיקתו הודאה וצ''ע הרא''ם תשובת כ''י. והר''מ עובדיה כתב דמתנתה מתנה עיין כנה''ג דף ק''ח ע''א סעיף נ''ג צ''ד: (כז) בו. היינו במתנה מרובה. ובמתנה מועטת נקר' מחוסר אמונה עיין בח''מ סימן רמ''ט וסימן ר''ד:


יא בַּמֶּה דְבָרִים אֲמוּרִים שֶׁאִם מָכְרָה מִשֶּׁנִּשֵּׂאת מוֹצִיא הַבַּעַל מִיַּד הַלָּקוֹחוֹת, בִּנְכָסִים הַיְדוּעִים לַבַּעַל. אֲבָל אִם נָפְלוּ לָהּ נְכָסִים וְלֹא יָדַע בָּהֶם הַבַּעַל, לְכַתְּחִלָּה לֹא תִּמְכֹּר, וְאִם מָכְרָה אוֹתָם קֹדֶם שֶׁיָּדַע בָּהֶם מִכְרָהּ קַיָּם. וְכֵן אֲרוּסָה לְכַתְּחִלָּה לֹא תִּמְכֹּר נְכָסִים שֶׁנָּפְלוּ לָהּ מִשֶּׁנִּתְאָרְסָה, וְאִם מָכְרָה קֹדֶם הַנִּשּׂוּאִין מִכְרָהּ קַיָּם, אֲפִלּוּ נְכָסִים הַיְדוּעִים לוֹ: 

יב נְכָסִים שֶׁאֵינָם יְדוּעִים לַבַּעַל, כְּשֶׁיִּוָּדְעוּ לוֹ, מִיָּד נַעֲשׂוּ נִכְסֵי מְלוֹג. וְכֵן הַפֵּרוֹת שֶׁיִּמָצְאוּ בְּיָדָהּ, מִיָּד שֶׁיִּוָּדְעוּ לוֹ הֵם נִכְסֵי מְלוֹג. הגה: אִשָּׁה שֶׁאָמְרָה עַל יְרֻשָּׁה שֶׁנָּפְלָה לָהּ שֶׁאָבִיהָ צִוָּה לָתֵת מִמֶּנָּה לַאֲחֵרִים, אִם הַנְּכָסִים יְדוּעִים לַבַּעַל, אֵינָהּ (כח) נֶאֱמֶנֶת. מִיהוּ, אִם מֵת הַבַּעַל, צְרִיכָה לְקַיֵּם הוֹדָאָתָהּ. וְאִם הַנְּכָסִים אֵינָם יְדוּעִים, נֶאֱמֶנֶת (בֵּית יוֹסֵף בְּשֵׁם תְּשׁוּבַת הָרַשְׁבָּ''א):
 באר היטב  (כח) נאמנת. היינו אם היה הודאה בב''ד הוי כמכרה קודם שידע ומכירתה קיימת ב''ש ח''מ:


יג הָאִשָּׁה שֶׁמָּכְרָה אוֹ נָתְנָה אַחַר שֶׁנִּשֵּׂאת בְּנִכְסֵי צֹאן בַּרְזֶל, בֵּין לְבַעֲלָהּ בֵּין לַאֲחֵרִים, לֹא עָשְׂתָה (כט) כְּלוּם. וְיֵשׁ אוֹמְרִים דְּמִכָּל מָקוֹם כְּשֶׁתִּתְאַלְמֵן אוֹ תִּתְגָּרֵשׁ, מִכְרָהּ קַיָּם (נִמּוּקֵי יוֹסֵף פֶּרֶק הַחוֹבֵל). וְכֵן בַּעַל שֶׁמָּכַר קַרְקַע בְּנִכְסֵי אִשְׁתּוֹ, בֵּין נִכְסֵי צֹאן בַּרְזֶל בֵּין נִכְסֵי מְלוֹג, לֹא עָשָׂה כְּלוּם. וְיֵשׁ מִי שֶׁאוֹמֵר, שֶׁאֲפִלּוּ הוּא עַצְמוֹ יָכוֹל לְעַרְעֵר עַל הַמֶּכֶר. וַאֲפִלּוּ אִם מֵתָה בְּחַיָּיו, הַבַּעַל יוֹרֵשׁ כֹּחָהּ וְיָכוֹל לְבַטֵּל (טוּר):
 באר היטב  (כט) כלום. כתב הראנ''ח ח''א סימן צ''ה דאפילו היא מרוצה במכר אלא שאינה רוצה למכור לראובן אלא לשמעון המכר בטל ע''ש. וכשם שאינו יוכל למכור כך אינו יוכל לשעבד וכן להקדיש הרמ''ט ח''א סימן שי''ט וסימן רע''ד. אם מתייראו משוד או מגלות אין לה לעכב במכירתם ואם מעכבת במכירתם יוכל לומר תפטרי אותי מאחריותם תשובת הגאונים סימן רע''ח:


יד אֵין הָאִישׁ רַשַּׁאי לִמְכֹּר מִטַּלְטְלִין שֶׁל נִכְסֵי צֹאן בַּרְזֶל, וְלֹא לְמַשְׁכְּנָם; וְאִם מְכָרָן אוֹ מִשְׁכְּנָן, מַה שֶּׁעָשָׂה (ל) עָשׂוּי. הגה: וְיֵשׁ אוֹמְרִים דְּמִכְרוֹ (לא) בָּטֵל. וּבִגְדֵי הָאִשָּׁה שֶׁהִכְנִיסָה לוֹ אֵין לָהֶן דִּין צֹאן בַּרְזֶל, רַק נִכְסֵי מְלוֹג, כְּמוֹ שֶׁנִּתְבָּאֵר לְעֵיל סִימָן ע''ז, וְלָכֵן אִם מְכָרָן אוֹ מִשְׁכְּנָן, בָּטֵל לְכֻלֵּי עָלְמָא, כֵּן נִרְאֶה לִי. וְיֵשׁ אוֹמְרִים דְּאִם אָמַר שֶׁבִּרְשׁוּתָהּ עָשָׂה מַה שֶּׁעָשָׂה, נֶאֱמָן (לב) בִּשְׁבוּעָה. וְכֵן אִם אָמַר שֶׁנָּתַן לָהּ הַדָּמִים (תְּשׁוּבַת הָרַשְׁבָּ''א סִימָן תקל''ו וְתקל''ז). יִשְׂרָאֵל שֶׁגָּבָה קַרְקַע מִן הַכּוּתִי בְּחוֹבוֹ, אִם יֵשׁ רְשׁוּת לַכוּתִי לִפְדּוֹתוֹ יֵשׁ לָהּ דִּין מִטַּלְטְלִין, וְאֵין לָאִשָּׁה כֹּחַ לִמְחוֹת (לג) בּוֹ שֶׁלֹּא לְמָכְרָן; אֲבָל אִם הֶחֱזִיק בָּהּ הַיִּשְׂרָאֵל וְאֵין (לד) הַכּוּתִי יָכוֹל לִפְדּוֹתוֹ, יֵשׁ לָהּ דִּין קַרְקַע, וְשִׁעְבּוּד כְּתֻבַּת הָאִשָּׁה עָלֶיהָ כְּמוֹ שְׁאָר קַרְקַע (תְּרוּמַת הַדֶּשֶׁן סִימָן של''ט):
 באר היטב  (ל) עשוי. כ''כ הרמב''ם. וכתב הרא''ם סימן פ' אפילו היתה האשה צווחת בשעת המכירה שאינה רוצה למכרם המכר קיים ע''ש: (לא) בטל. ריב''ש בשם כל האחרונים. ואם היא מכרה והוא מסכים אח''כ או להיפך המקח קיים ואינו צריך קנין חדש. ואפילו מכר לפרנסה מ''מ היא יכולה לערער על המכירה ועיין ב''ש: (לב) בשבועה. היינו אם היא תובעה לבעלה שישלם לה נאמן בשבועה דהוא הנתבע ואם היא תובע למלוה שהלוה על הבגדים בתשובת מ''כ שהבי' הב''י כתב ההיא נאמנת נגד המלוה לומר שהשכין שלא ברשות ותשבע והמלוה יחזיר לה. והמרדכי ס''פ האומנין כתב מסתמ' אמרינן ברשותה השכין. משמע אפילו אם הבעל אינו בכאן ואינו טוען שעשה ברשותה אמרינן מסתמ' עשה ברשותה. והרשב''א בתשובה שהבי' ב''י ס''ס ע''ג כתב דמאן לימא לן דלא אפק' מדעתה גם שייך תקנות השוק ע''ש. משמע נמי דא''י להוצי' מן המלוה בלא מעות וכ''כ הסמ''ע בסי' ע''ב ס''ק י''ט. ועיין מ''ש הש''ך שם דבגדים מה שעשה לה בעלה מרצון הטוב יוכל להשכין לכתחלה ע''ש. והב''ש ס''ק נ''ב משיג עליו ע''ש ועיין בהר''א ששון סי' מ''ח. ובפליטת בית יהודא סימן י''א: (לג) בו. אפילו אם כותבים בכתובה מטלטלין אג''ק: (לד) הכותי וכו'. ואם החזיק ישראל כ''כ בקרקע הכותי שהכניס בה פועלים לבנות ולנטוע או שהכניס דיורין בבתים איזה זמן אעפ''י שביד הכותי לפדות מ''מ חשיב הקרקע כגבוי לישראל כל זמן שלא פדאה הכותי וכח שיעבוד כתובת האשה עליו ת''ה ח''מ ב''ש:


טו מִטַּלְטְלִין שֶׁנָּתַן לָהּ (לה) מִשֶּׁלּוֹ, דִּינָם שָׁוֶה לְנִכְסֵי צֹאן בַּרְזֶל, שֶׁאֵינוֹ רַשַּׁאי לְמָכְרָן (לו) לְכַתְּחִלָּה, וְהוּא הַדִּין לְמִטַּלְטְלִין שֶׁקָּנָה לָהּ, אֲפִלּוּ לֹא בָּאוּ לְיָדָהּ, וַאֲפִלּוּ אֵין לוֹ בַּמֶּה לְהִתְפַּרְנֵס. וְאֵין חִלּוּק בֵּין בִּגְדֵי שַׁבָּת וְיוֹם טוֹב לְבִגְדֵי חֹל. אֲבָל כְּלֵי זָהָב וּבְדֹלַח יָכוֹל (לז) לְמָכְרָם, אִם הֻצְרַךְ לְהִתְפַּרְנֵס מֵהֶם. וְאִם קְרוֹבִים נָתְנוּ לָהּ, בֵּין תַּכְשִׁיטִין בֵּין בְּגָדִים, יָכוֹל הַבַּעַל לְמָכְרָם לְפַרְנֵס (לח) עַצְמוֹ:
 באר היטב  (לה) משלו וכו'. עיין ש''ך בח''מ סי' ע''ב ס''ק כ''ו ועיין מ''ש הב''ש ס''ק נ''ב: (לו) לכתחלה. ובדיעבד אם כבר מכר משמע מדברי המחבר דהמכר קיים. והח''מ כתב דהמחבר איירי שהכניס לה שום משלו ליחד לה כנגד התוספת' שהוסיף לה ע''כ מטלטלין אלו כדין נצ''ב שאינו רשאי למוכרן לכתחלה ובדיעבד מכורין לדעת הרמב''ם. אבל מה שנתן לה במתנה גמורה מיד דין נ''מ להם והמכר בטל. ומ''ש המחבר וה''ה המטלטלין שקנה לה וכו'. הוא לאו דוק' כי מה שקנה אפילו בדיעבד בטל המכירה ע''ש. וב''ש השיג עליו ומסיים מיהו למעשה צ''ע בדיעבד אם המכירה קיים ע''ש: (לז) למכר'. והא דכתב הרא''ש והטור דא''י למכור כלי זהב שם איירי שהיא הכניסה לו ב''ש: (לח) עצמו. ר''ל שימכור מה שאין צריך לה כ''כ ויניחנו המעות על רווחים ויאכל הרווחים כי המתנות הם נ''מ והוא אוכל הפירות. ומ''ש כאן יוכל הבעל למוכרם לפרנס עצמו היינו מן הרווחים ולא מן הקרן ח''מ ב''ש:


טז מָכְרוּ שְׁנֵיהֶם (לט) בְּנִכְסֵי מְלוֹג, בֵּין שֶׁלָּקַח מֵהָאִישׁ תְּחִלָּה (וְחָזַר) וְלָקַח מֵהָאִשָּׁה, בֵּין שֶׁלָּקַח מֵהָאִשָּׁה וְחָזַר וְלָקַח מִן הָאִישׁ, מִכְרָם קַיָּם. וְכֵן הָאִשָּׁה שֶׁמָּכְרָה אוֹ נָתְנָה נִכְסֵי מְלוֹג לְבַעֲלָהּ, מִכְרָהּ וּמַתְּנָתָהּ קַיָּמִים, וְאֵינָה יְכוֹלָה לוֹמַר בְּנִכְסֵי מְלוֹג: נַחַת רוּחַ עָשִׂיתִי לְבַעֲלִי. אֲבָל בִּשְׁאָר נְכָסִים יֵשׁ לָהּ לוֹמַר כֵּן. כֵּיצַד, הָאִשָּׁה שֶׁמָּכְרָה אוֹ נָתְנָה לְבַעֲלָהּ מִנִּכְסֵי צֹאן בַּרְזֶל, בֵּין קַרְקַע בֵּין מִטַּלְטְלִין, אוֹ שָׂדֶה שֶׁיִּחֵד לָהּ בִּכְתֻבָּתָהּ, אוֹ שָׂדֶה שֶׁכָּתַב לָהּ בִּכְתֻבָּתָהּ, אוֹ שָׂדֶה שֶׁהִכְנִיסָה לוֹ שׁוּם מִשֶּׁלָּהּ, לֹא קָנָה בַּעֲלָהּ. וְאַף עַל פִּי שֶׁקָּנוּ מִיַּד הָאִשָּׁה בִּרְצוֹנָהּ, חוֹזֶרֶת בְּכָל עֵת שֶׁתִּרְצֶה, שֶׁלֹּא נָתְנָה וְלֹא מָכְרָה אֶלָּא מִפְּנֵי שְׁלוֹם (מ) בֵּיתָהּ. לְפִיכָךְ, אֵין לְבַעֲלָהּ רְאָיָה כְּלָל בְּנִכְסֵי אִשְׁתּוֹ, חוּץ מִנִּכְסֵי מְלוֹג, אֶלָּא אִם כֵּן קִבְּלָה עָלֶיהָ אַחֲרָיוּת (מא) בְּפֵרוּשׁ. הגה: יֵשׁ אוֹמְרִים דְּדַוְקָא מְכִירָתָהּ וּנְתִינָתָהּ לָא מְהַנֵּי, אֲבָל אִם מָחֲלָה (מב) לְבַעֲלָהּ כָּל זְכוּת שֶׁיֵּשׁ לָהּ עַל הַנְּכָסִים מְּהַנֵי כְּמוֹ שֶׁמְּהַנֵּי מְחִילָה לְעִנְיַן כְּתֻבָּהּ (הָרַאֲבַ''ד וְהָרֹא''שׁ). וְיֵשׁ חוֹלְקִים (הָרַמְבַּ''ן וְהָרַשְׁבָּ''א וְהָרַמְבַּ''ם לְדַעַת הַמַּגִּיד מִשְׁנֶה):
 באר היטב  (לט) בנ''מ. לכאורה נראה שזה שכתב כאן בעל הטורים סותר למ''ש בי''ד בהלכות עבדים במי שחציו עבד וחציו בת חורין ועבד של שני שותפין וכן מ''ש הרמב''ם בדין זה בפכ''ב מה''א למ''ש בפ''ב מהלכות רוצח ופ''ה מהלכות עבדים ועיין בה''י בי''ד בה' עבדים ס''ק ז' ועיין ב''ש: (מ) ביתה. הב''י והכ''מ מדייק דוקא כשהיא טוענת כן אבל כל זמן שאינה טוענת מכירתה קיימת. ומהרי''ט בתשובה ח''ב חח''מ סי' נ''ו כתב דאפילו לא טענה אין במעשיה כלום: (מא) בפירוש. ולא אמרינן בזה אחריות ט''ס. ועיין בהרמ''ט ח''ב סי' קנ''ט: (מב) לבעלה וכו'. ויש חולקין עיין ח''מ ב''ש. ומסיים הב''ש ונדוני' שלנו שכותבין על סך כך וכך מהני המחילה ואינה יכולה לומר נ''ר עשיתי לבעלי. והיינו כשמחלה אחר שנה או שנתיים. אבל אם מחלה תוך שנה או שנתיים לא מהני המחילה למנהג שלנו ע''ש ועיין כנה''ג דף ק''ח ע''ב סעיף קמ''א:


יז הַבַּעַל שֶׁמָּכַר נְכָסָיו, וְאַחַר כָּךְ כָּתְבָה אִשְׁתּוֹ לַלּוֹקֵחַ: ''דִּין וּדְבָרִים אֵין לִי עִמְּךָ'', וְהִסְכִּימָה לְמַעֲשָׂיו, אַף עַל פִּי שֶׁקָּנוּ מִמֶּנּוּ, הֲרֵי זוֹ טוֹרֶפֶת, שֶׁלֹּא כָּתְבָה לוֹ אֶלָּא כְּדֵי שֶׁלֹּא תִּהְיֶה בֵּינָהּ לְבֵין בַּעֲלָהּ קְטָטָה, וְיֵשׁ לָהּ לוֹמַר: נַחַת רוּחַ עָשִׂיתִי לְבַעֲלִי. וַאֲפִלּוּ כָּתְבָה לוֹ שֶׁלֹּא תּוּכַל לוֹמַר נַחַת רוּחַ עָשִׂיתִי לְבַעֲלִי, אֵינוֹ כְּלוּם. אֲבָל אִם קָנוּ מִיַּד הָאִשָּׁה תְּחִלָּה שֶׁאֵין לָהּ שִׁעְבּוּד עַל מָקוֹם זֶה, וְאַחַר כָּךְ מָכַר אוֹתוֹ הַבַּעַל, אֵינָהּ טוֹרֶפֶת (מג) אוֹתוֹ. וְכֵן אִם מָכַר הַבַּעַל וְאָמַר לְאִשְׁתּוֹ לִכְתֹּב לַלּוֹקֵחַ: דִּין וּדְבָרִים אֵין לִי עִמְּךָ, וְלֹא הִסְכִּימָה לְמַעֲשָׂיו, וְחָזַר הַבַּעַל וּמָכַר לְאִישׁ אַחֵר, בֵּין אוֹתָה שָׂדֶה בֵּין שָׂדֶה אַחֶרֶת, וְאַחַר שֶׁמָּכַר הַבַּעַל הִסְכִּימָה לְמַעֲשָׂיו, וְקָנוּ מִיָּדָהּ שֶׁאֵין לָהּ שִׁעְבּוּד עַל שָׂדֶה זוֹ, אֵינָהּ יְכוֹלָה לִמְחוֹת, שֶׁאֵינָהּ יְכוֹלָה לוֹמַר: נַחַת רוּחַ עָשִׂיתִי לְבַעֲלִי. וְכֵן אִם קִבְּלָה עָלֶיהָ (מד) אַחֲרָיוּת בְּפֵרוּשׁ שֶׁאִם יִטְרֹף בַּעַל חוֹב שֶׁל בַּעֲלָהּ מִמֶּנּוּ שֶׁהִיא תְּשַׁלֵּם לוֹ, אֵינָהּ יְכוֹלָה לִטְעֹן: נַחַת רוּחַ עָשִׂיתִי לְבַעֲלִי. הגה: וְיֵשׁ אוֹמְרִים דְּאִם הָאִשָּׁה קִבְּלָה הַמָּעוֹת אֵינָהּ יְכוֹלָה לוֹמַר עוֹד: נַחַת רוּחַ עָשִׂיתִי לְבַעֲלִי (נִמּוּקֵי יוֹסֵף פֶּרֶק חֶזְקַת וּבְמֵישָׁרִים נָתִיב כ''ג חֵלֶק ד'). אִשָּׁה שֶׁהוֹדֵית שֶׁחַיֶּבֶת עִם (מה) בַּעֲלָהּ, צְרִיכָה לְשַׁלֵּם וְלֹא יְכוֹלָה לְמֵימַר בְּזֶה: נַחַת רוּחַ עָשִׂיתִי לְבַעֲלִי, דְּלָא אָמְרִינָן כֵּן אֶלָּא בִּנְכָסִים שֶׁמּוֹכֵר (בֵּית יוֹסֵף בְּשֵׁם תְּשׁוּבַת הָרַמְבַּ''ן). אִשָּׁה שֶׁסִּלְּקָה כֹּחָהּ מִנִּכְסֵי בַּעֲלָהּ קֹדֶם שֶׁקְּנָאָן הַבַּעַל, יָכוֹל לְמָכְרָן אַחַר כָּךְ וְאֵינָהּ טוֹרֶפֶת מֵהֶן, וְלֹא שַׁיָּךְ בָּזֶה לוֹמַר: נַחַת רוּחַ עָשִׂיתִי לְבַעֲלִי (מָרְדְּכַי רֵישׁ הַכּוֹתֵב וּבְהַגָּהוֹת מַיְמוֹנִי פֶּרֶק כ''ג):
 באר היטב  (מג) אותו. ה''ה אם כתבה שטר בפני עצמו מהני אפילו כתבה אחר מכירת הבעל וא''י לומר נ''ר עשיתי לבעלי דכולי האי לא עבדה. ואם הוא רוצה ליקח הלואה והיא סלקה כחה מנכסיו ואח''כ לקח הלואה הוי כקנין אשה והדר בעלה עיין ב''ש: (מד) אחריות. ועכשיו נוהגים דכותבים אחריות וקונים מן האשה והדר בעלה עיין ב''ש: (מה) בעלה. עיין בח''מ סי' קי''א:


יח נִכְסֵי צֹאן בַּרְזֶל שֶׁאָבְדוּ אוֹ (מו) נִגְנְבוּ וּמָחֲלָה אוֹתָם לְבַעֲלָהּ, וְקָנוּ מִמֶּנָּה בְּעֵדִים, אֵינָהּ יְכוֹלָה לוֹמַר: נַחַת רוּחַ עָשִׂיתִי לְבַעֲלִי. אֲבָל אִם נָתְנָה לוֹ מַתָּנָה מִטַּלְטְלֵי צֹאן בַּרְזֶל הַקַּיָּמִים, לֹא קָנָה, מִפְּנֵי שֶׁיֵּשׁ לָהּ לוֹמַר: נַחַת רוּחַ עָשִׂיתִי לְבַעֲלִי:
 באר היטב  (מו) נגנבו. ה''ה אם נכתב הנדוניא על סך מעות מהני מחילה אפילו כשהם בעין והא שכתב שאבדו קמ''ל אע''ג בתחילה היו בעין ריב''ש. אם היה לה שטר על בעלה ומכרה לאחר ומחלה לבעלה לכ''ע לא אמרי' בזה נ''ר עשיתי לבעלי רשב''א ב''ש:


יט אִשָּׁה שֶׁאָמַר לָהּ בַּעֲלָהּ שֶׁתַּעֲשֶׂה בִּבְגָדֶיהָ וּבְתַכְשִׁיטֶיהָ מַה שֶּׁתִּרְצֶה, אִם מָכְרָה אוֹ נָתְנָה, (מז) בָּטֵל:
 באר היטב  (מז) בטל. די''ל כוונתו היה להשאיל ולהפקיד ולא למכור עיין בטור:


כ רְאוּבֵן שֶׁהָיָה לְאִשְׁתּוֹ קַרְקַע נִכְסֵי מְלוֹג, וְנִתְחַיֵּב לְשִׁמְעוֹן בִּשְׁטָר, וְאַחַר כָּךְ נִתְחַיְּבוּ הוּא וְאִשְׁתּוֹ בִּשְׁטָר לְלֵוִי, וּמֵתָה בְּחַיֵּי בַּעֲלָהּ, לֵוִי קוֹדֵם לִגְבּוֹת מֵאוֹתוֹ קַרְקַע שֶׁל נִכְסֵי מְלוֹג: 



סימן צא - אשה שהכניסה מלוה לבעלה ומחלה
ובו ה' סעיפים 
א אִשָּׁה שֶׁהִכְנִיסָה (א) שְׁטַר חוֹב לְבַעֲלָהּ וְחָזְרָה וּמְחָלַתּוּ, אֵינוֹ מָחוּל, מִפְּנֵי שֶׁיָּדוֹ כְּיָדָהּ. הגה: וְלָכֵן אֵינָהּ (ב) נֶאֱמֶנֶת גַּם כֵּן לוֹמַר: פָּרוּעַ הוּא (נִמּוּקֵי יוֹסֵף פֶּרֶק הַכּוֹתֵב). וְהוּא הַדִּין מִלְוֶה עַל פֶּה אֵינָהּ יְכוֹלָה לִמְחֹל (בֵּית יוֹסֵף בְּשֵׁם ר''י):
 באר היטב  (א) שט''ח. הן שהכניסה לו בתורת נצ''ב הן בתורת נ''מ א''י למחול ח''מ ב''ש: (ב) נאמנת וכו'. כיון דאין לה מיגו דהא א''י למחול. וכן מלוה בע''פ א''י למחול וא''י לומר פרוע הוא כשהוא תוך הזמן ואם הלוה טוען פרעתי השטר. אם אין בו נאמנות אז חייבת היא לישבע. י''ל אין רצוני לישבע כי פרוע הוא. ובמלוה בע''פ תוך הזמן תליא בפלוגת' בח''מ סי' ע''ח אם היא צריכה לישבע:


ב בַּעַל בְּנִכְסֵי אִשְׁתּוֹ הָוֵי כְּלוֹקֵחַ. לְפִיכָךְ, מִי שֶׁאָמַר לְאִשָּׁה: נְכָסַי לָךְ וְאַחֲרַיִךְ (ג) לִפְלוֹנִי, וְנִשֵּׂאת, הָוֵי כְּלוֹקֵחַ, וְאֵין לְאַחֲרַיִךְ בִּמְקוֹם בַּעַל כְּלוּם, דְּקַיְמָא לָן נְכָסַי לְךָ וְאַחֲרֶיךָ לִפְלוֹנִי וּמָכַר הָרִאשׁוֹן, אֵין לַשֵּׁנִי אֶלָּא מַה שֶּׁשִּׁיֵּר רִאשׁוֹן. בַּמֶּה דְבָרִים אֲמוּרִים, בְּאוֹמֵר כֵּן לִפְנוּיָה, אֲבָל הָאוֹמֵר לִנְשׂוּאָה: נְכָסַי לָךְ וְאַחֲרַיִךְ לִפְלוֹנִי, וּמֵתָה, אַחֲרַיִךְ קוֹנֶה וְלֹא הַבַּעַל. לְפִיכָךְ, הָאוֹמֵר לִנְשׂוּאָה: נְכָסַי לָךְ וְאַחֲרַיִךְ לִפְלוֹנִי, וּמָכְרָה, וּמֵתָה, יַעַמְדוּ (ד) נְכָסִים בְּיַד הַלּוֹקֵחַ:
 באר היטב  (ג) לפלוני. מי שאמר נכסי לבתי פלונית ואחריה ליורשיה הנולדים מגופה והבת היתה פנויה. דמי לאומר לנשואה ואחריך לפלוני כיון דבפירוש סלק את הבעל מאותו זכות ואמר ואחריה ליורשי' הנולדים מגופה הרי הוא כאומר אחריך ליקני בעל לא ליקני רשד''ם חא''ה סי' ק''ך ומהרש''ך ח''ב סי' קל''ה: (ד) נכסים וכו'. עיין מ''ש הח''מ ב''ש ס''ק ד'. ולכאורה נעלמו מעיניהם דברי הסמ''ע בסי' רמ''ח ס''ק ל''ג ע''ש:


ג גָּבוּ לְאִשָּׁה קַרְקַע מִבַּעַל חוֹבָהּ, וְנִשֵּׂאת (ה) וּמֵתָה וִירָשָׁהּ הַבַּעַל, אַף עַל גַּב (ו) דְּשׁוּמָא חוֹזֶרֶת לְעוֹלָם, הָכָא אֵינָהּ חוֹזֶרֶת, דְּבַעַל כְּלוֹקֵחַ הָוֵי, וְהָוֵי כְּאִלּוּ מְכָרַתּוּ לְאַחֵר. וְכֵן אִם גָּבוּ מִמֶּנָּה לְבַעַל חוֹב, וְנִשֵּׂאת וּמֵתָה וִירָשָׁהּ, אֵין מַחֲזִירִין לוֹ הַשּׁוּמָא:
 באר היטב  (ה) ומתה וכו'. עיין בח''מ ס''ס ק''ג מ''ש הסמ''ע והש''ך שם. ועיין ח''מ ב''ש: (ו) השומא. ושומא לפרעון כתובתה אם מחזירין עיין תשוב' מהרש''ל סי' נו''ן ותשוב' רמ''א סי' ח':


ד הָיָה עָלֶיהָ מִלְוֶה עַל פֶּה וְאַחַר כָּךְ נִשֵּׂאת, אֵינָהּ נִגְבֵּית (ז) מֵהַבַּעַל, דְּמִלְוֶה עַל פֶּה אֵינוֹ גּוֹבֶה מֵהַלָּקוֹחוֹת. הגה: מִיהוּ, אִם הַמָּעוֹת שֶׁהִלְוָה בְּעֵין, חַיָּב (ח) לְשַׁלֵּם (ר''י וְהַמָּרְדְּכַי). וְאִם בָּא הַמַּלְוֶה קֹדֶם שֶׁנְּשָּׂאָה וְרוֹצֶה לִמְחוֹת נִשּׂוּאֶיהָ עַד שֶׁתִּפְרָעֵהוּ וְשֶׁלֹּא יַפְסִיד שֶׁלּוֹ, הַדִּין עִמּוֹ, וְאַף עַל פִּי שֶׁעֲדַיִן לֹא הִגִּיעַ זְמַן הַפֵּרָעוֹן (בֵּית יוֹסֵף בְּשֵׁם נִמּוּקֵי יוֹסֵף). אֲבָל אִם הָיָה עָלֶיהָ מִלְוֶה בִּשְׁטָר, גּוֹבֶה (ט) מִנְּכָסִים שֶׁהִכְנִיסָה לְבַעֲלָהּ. קָהָל שֶׁעָשׂוּ בֵּינֵיהֶם תַּקָּנוֹת בִּקְנָסוֹת, וְעָבְרָה אִשָּׁה עַל הַתַּקָּנָה, בַּעֲלָהּ חַיָּב (י) לְשַׁלֵּם (ב''י סִי' ע' בְּשֵׁם ת''ה סִי' רפ''ב):
 באר היטב  (ז) מהבעל. ואם תפס המלוה לא מפקינן מיני' הר''ם אלשיך סי' י''ז ומהריב''ל ח''א כלל י''ב סי' ע''ד. והב''ש האריך והעלה בנצ''ב אפילו אם תפס המלוה לא מהני אלא מוכרים בטובת הנאה. ובכ''מ מהני תפיסה ודוק' אם תפס נ''מ שלה אבל אם תפס הפירות מן הקרקע לא מהני התפיסה כי הפירות שייכים להבעל ע''ש. וכל זה איירי אם הכניסה לו נכסים אם הבעל חייב לשלם מן מה שהכניסה לו אבל משלו לכ''ע אין חייב לשלם כמ''ש תוס' פרק המקבל דף ק''ד. ועיין כנה''ג דף ק''י ע''א ס''ח. ראובן ודינה שנשארו יתומים ונשאר להם מאביהם ובהיות ראובן חוץ לעיר באו קרובי דינה והשיאוה ונתנו לה כל הנכסים בנדונייתה לשמעון מצי ראובן למיתבע לבעל אחתי' מאי דשקלה טפי מאומדן דעתו דאבוה ואי ליכא מאן דידע אומדן דעתא שקיל מאי דשקלה טפי מעישור נכסי אליב' דכ''ע הר''ם אלשיך סימן י''ז. גזל שגזלה האשה ואכלתה. או פקדון. עיין כנה''ג דף ק''ט ע''ב: (ח) לשלם. כ''כ ב''י בשם רבי' ירוחם ע''ש. וצ''ע איך נעלם דברי הרמב''ם ראש הפוסקים המפורסמים שבפירוש חולק על הנ''י בסוף פרק כ''ו מהלכו' מלוה ע''ש. ולפענ''ד היה נראה שהדין עם בעל נ''י דאם כדברי רבי' ירוחם והרמב''ם דאם המעות בעין חייב להחזיר היכי בעינן למיפשט דבעל יורש הוה מהא דתנן ישאו גדולות ישאו קטנות ומהא דתנן מי שמת והניח אלמנה ובת ונישאת הבת אלמנתו ניזונית מנכסיו ואם אית' דכשהמעות בעין כ''ע מודו דחייב לשלם אין הוכחה משם דיורש הוי דאפי' נימא לוקח הוי שאני התם שהמעות בעין ולכן חייב לשלם. ועיין כנה''ג דף ק''ט ע''ב סעיף ה' שמתרץ קושיא זו ועיין ב''ש: (ט) מנכסים. בין מנ''מ ובין מנצ''ב ב''ש: (י) לשלם. אפילו לא הכניסה לו כלום. אפילו עברה על התקנה קודם שנשאת חייב בעלה לשלם אח''כ כשנשאת לדעת התוס' אבל לדעת רש''י אינו חייב אא''כ עברה תחתיו והא דחייב בעלה לשלם דוק' אם עברה בשוגג אבל אם עברה במזיד מכ''ש להכעיס אינו חייב לשלם בשבילה כדי שלא תתחייב את בעלה בכל יום ח''מ בה''י ב''ש. וכתב ב''ש ותימ' על רמ''א שפסק דהבעל חייב לשלם הא שם בת''ה מסיים וצ''ע אם הנדון דומה לראיה ע''ש וכ''כ הט''ז דאין להוצי' ממון מיד הבעל. אשה הנושאת ונותנת בבית אם נדרה לצדקה צריך לשלם בשבילה אע''ג דיוכל למחות לה להבא מ''מ צריך לשלם מה שנדרה כבר עיין (בח''ה) [בת''ה] סי' (רע''ב) [רפ''ב]:


ה שָׁלַח סִבְלוֹנוֹת לַמְשֻׁדֶּכֶת וְהָלְכָה וְנִשֵּׂאת לְאַחֵר, וְהַלָּה תּוֹבֵעַ סִבְלוֹנוֹתָיו, דִּינָם כְּמִלְוֶה (יא) בִּשְׁטָר. הגה: אִם לָקְחָה יוֹתֵר מִכְּתֻבָּתָה וְנִשֵּׂאת, צָרִיךְ הַבַּעַל לְהַחֲזִיר הַמּוֹתָר (מַהֲרִי''ק שֹׁרֶשׁ י''ח). וְכֵן אִם נִתְחַיֶּבֶת מַס וְנִשֵּׂאת, הָוֵי כְּשָׁלַח הַסִּבְלוֹנוֹת, דְּכָל אֵלּוּ קָלָא אִית לְהוּ וְאֵין דֶּרֶךְ לַעֲשׂוֹת בָּהֶן שְׁטָר, לָכֵן הָוֵי כְּמִלְוֶה בִּשְׁטָר (מהר''ם פַּדָּוואָה סִימָן נ''ה). אֲבָל נִזָּקִין וּמֶקָּח וּדְבָרִים אֲחֵרִים, אֵין חַיָּב (יב) לְשַׁלֵּם (נִמּוּקֵי יוֹסֵף פֶּרֶק יֵשׁ נוֹחֲלִין). אִשָּׁה שֶׁשִּׁדְּכָה בִּתָּהּ לְאִישׁ וְנִתְחַיְּבָה בִּנְדוּנְיָא, וְאַחַר כָּךְ נִשֵּׂאת בְּעַצְמָהּ לְאִישׁ, הַמְשֻׁדָּךְ לְבִתָּהּ מוֹצִיא כָּל מַה שֶּׁנִּתְחַיְּבָה מִבַּעֲלָהּ מִנְּכָסִים שֶׁהִכְנִיסָה לוֹ, דְּהָוֵי כְּמִלְוֶה בִּשְׁטָר; אַף עַל פִּי שֶׁבְּשָׁעָה שֶׁעָשְׂתָה הַשִּׁדּוּכִין לְבִתָּהּ עֲדַיִן לֹא נִשְׁבְּעָה עַל כְּתֻבָּתָהּ, מִכָּל מָקוֹם מֵאַחַר דְּנִשְׁבַּעַת לְבַסוֹף אִגְּלַי מִלְּתָא לְמַפְרֵעַ דְּמַה שֶּׁעָשְׂתָה תְּחִלָּה בַּדִין הָיָה (בֵּית יוֹסֵף בְּשֵׁם תְּשׁוּבַת הָרַשְׁבָּ''א). יֵשׁ אוֹמְרִים הָא דְּמִלְוֶה בִּשְׁטָר גּוֹבֶה מִן הַבַּעַל מִנְּכָסִים שֶׁהִכְנִיסָה לוֹ, הַיְנוּ שֶׁהִכְנִיסָה לוֹ קַרְקַע אוֹ מִטַּלְטְלִין וְכָתְבָה לְבַעְלָהּ חוֹב הַמִּטַּלְטְלִים (יג) אַגַּב קַרְקַע; אֲבָל לֹא כָּתְבָה לוֹ אַגַּב, וְלֹא הִכְנִיסָה לוֹ רַק מִטַּלְטְלִין, אֲפִלּוּ מִלְוֶה בִּשְׁטָר אֵינָהּ גּוֹבָה (יד) מִבַּעֲלָהּ, דְּאֵין בַּעַל חוֹב טוֹרֵף מִמְטַּלְטְלִין הַמְשֻׁעְבָּדִים (תְּשׁוּבַת רַמְבַּ''ן סִימָן נ''ו); וּסְבָרָא נְכוֹנָה הִיא. וּמ''מ נִרְאֶה לְהוּ, דִּבְמַכְנֶסֶת שֶׁאֵינָהּ שֶׁלָּהּ, כְּגוֹן שֶׁלָּקְחָה יָתֵר מִכְּתֻבָּתָהּ, חַיָּב לְהַחֲזִיר בְּכָל עִנְיָן. וְעַיֵּן בְּח''ה סוֹף סִימָן צ''ו (נִתְבָּאֵר לְעֵיל):
 באר היטב  (יא) בשטר. משמע דגובה אפי' מנצ''ב וכ''כ הר''ם פדוואה סי' נ''ה אבל מהרי''ק שורש י''ח כתב דוק' מן נ''מ גובה ולא מן נצ''ב. ובפרישה ובח''מ הקשו למה אין גובין מנצ''ב כיון שדינם כמלוה בשטר. ועיין מ''ש הב''ש וכנה''ג דף ק''ט ע''ב סעיף י''ז: (יב) לשלם. בין שנעשה קודם הנשואין ובין שנעשה אח''כ בין מגוף ובין מפירות נ''י ב''ש: (יג) אג''ק. אע''ג דבח''מ סי' ס' נתבאר שנהגו שאין טורף מלקוחות מטלטלין אפילו אם כתב אג''ק מפני תקנות השוק אפשר דלגבי בעל לא שייך תקנות השוק ח''מ ב''ש: (יד) מבעלה. בפרישה ובח''מ וש''ך פירשו דוק' מטלטלין נצ''ב אין גובין אלא אגב אבל מטלטלין נ''מ גובין אפילו בלא אגב והב''ש כתב מתשובת הרמב''ן משמע דאיירי אפילו מטלטלין של נ''מ אין גובין בלא אגב וכ''מ מלשון הגה''ה. ומ''מ אם תפס מטלטלין מהני עיין ב''ש ס''ק י''ח וס''ק י''ד ובכל הני דצריך לשלם משלה אם מכר הבעל נכסים דמיא לדין מ''ש בח''מ סי' ק''ז אם היורשים מכרו הנכסים והמעות בידה:




סימן צב - האיש שסלק עצמו מפרות נכסי אשתו ומירשתה
ובו ח' סעיפים 
א הַכּוֹתֵב אוֹ הָאוֹמֵר לְאִשְׁתּוֹ בְּעוֹדָהּ אֲרוּסָה: ''דִּין וּדְבָרִים אֵין לִי בִּנְכָסַיִךְ'', אִם מָכְרָה אוֹ נָתְנָה, (א) קַיָּם. וְאֵין לוֹ בְּמָעוֹת הַמִּקָּח (ב) כְּלָל (הַגָּהוֹת אַלְפָסִי). וְכָל זְמַן שֶׁלֹּא מָכְרָה וְלֹא נָתְנָה, הַבַּעַל אוֹכֵל הַפֵּרוֹת, וְאִם מֵתָה יוֹרְשָׁהּ. וְאִם כָּתַב לָהּ כֵּן אַחַר הַנִּשּׂוּאִין, צָרִיךְ לִקְנוֹת מִיָּדוֹ וְאָז יִהְיֶה מִכְרָהּ וּמַתְּנָתָהּ (ג) קַיָּם. הגה: וְלָא מְהַנֵּי סִלּוּקוֹ אֶלָּא לְאַחַר אֵרוּסִין, אֲבָל קֹדֶם אֵרוּסִין לָא מְהַנֵּי סִלּוּק (רַ''ן רֵישׁ פֶּרֶק הַכּוֹתֵב וְרַשְׁבָּ''א סִימָן תתק''ס):
 באר היטב  (א) קיים. אפי' לאחר נישואין כבר נתבאר לעיל סי' צ' סעיף י''א שארוסה מכרה קיים אפילו בלא תנאי ואיירי בנכסים שהיה לה בשעת התנאי אבל בנכסים שיפלו לה לאחר מכאן יתבאר בסעיף שאח''ז. ודוק' אם מכרה כבר א''י הוא לערער על המכירה אבל אם לא מכרה יוכל לעכב עי' ב''ש: (ב) כלל. ואם לקחה במעות קרקע אוכל הפירות ש''ג: (ג) קיים. הב''י וב''ח וח''מ דייקו מדברי המגיד דמהני הקנין דאין לו זכות אפילו בפירות. והטור חולק וס''ל דלא מהני אלא לענין המכירה. והב''ש כתב דלא פליגי דהטור איירי כשאומר או כותב דין ודברים אין לי בנכסייך. אבל כשלא אמר בנכסייך מהני אפילו לענין הפירות ע''ש:


ב אִם הִתְנָה בְּעוֹדָהּ אֲרוּסָה עַל נְכָסִים שֶׁיִּפְּלוּ לָהּ מִשֶּׁנִּשֵּׂאת שֶׁלֹּא יְהֵא לוֹ דִּין וּדְבָרִים בָּהֶם, מוֹעִיל. וְיֵשׁ מִי שֶׁאוֹמֵר שֶׁאֵינוֹ מוֹעִיל. הגה: סִלֵּק עַצְמוֹ מִנְּכָסִים, יֵשׁ אוֹמְרִים שֶׁאֵין הַנְּכָסִים הַכְּתוּבִים בִּכְתֻבָּתָהּ (ד) בִּכְלָל (מָרְדְּכַי פֶּרֶק הַכּוֹתֵב בְּשֵׁם רִיצְבָ''א); וַאֲפִלּוּ נְכָסִים שֶׁנָּפְלוּ לָהּ אַחַר כָּךְ אֵינוֹ בִּכְלָל (מַהֲרִי''ק שֹׁרֶשׁ י''ג), אֶלָּא אִם כֵּן פֵּרַשׁ (ה) בְּהֶדְיָא:
 באר היטב  (ד) בכלל. כלומר הסילוק מסתמ' קאי על נ''מ ולא על נצ''ב: (ה) בהדיא. הדין סילוק נתחלק לג' אופנים. א' קודם אירוסין אין לו שום זכות בנכסיה ולא מהני סילוק אפילו בקנין. ואחר הנשואין דידו כידה צריך סילוק בקנין ואז לא מהני סילוק על נכסים שיפלו אח''כ דהא קנין לא חל על דבר שאינו בידה. ובשעת אירוסין דיש לו זכות בנכסים מהני סילוק שלו אפילו על נכסים שיפלו אח''כ ועיין ב''ש ס''ק יו''ד:


ג כְּשֶׁאָמַר לָהּ בְּעוֹדָהּ אֲרוּסָה: דִּין וּדְבָרִים אֵין לִי בִּנְכָסַיִךְ, אִם קָנוּ מִיָּדוֹ הֲרֵי סִלֵּק עַצְמוֹ מִגּוּף הַקַּרְקַע וְאֵין לוֹ בִּנְכָסֶיהָ פֵּרוֹת לְעוֹלָם. וְיֵשׁ מִי שֶׁחוֹלֵק בָּזֶה:

ד הוֹסִיף לְהַתְנוֹת גַּם עַל הַפֵּרוֹת, שֶׁאָמַר לָהּ: דִּין וּדְבָרִים אֵין לִי בִּנְכָסַיִךְ וּבְפֵרוֹתֵיהֶן, אֵינוֹ אוֹכֵל פֵּרוֹת (ו) בְּחַיֶּיהָ, אֲבָל מוֹכְרִים הַפֵּרוֹת וְלוֹקְחִים בָּהֶם (ז) קַרְקַע וְאוֹכֵל פֵּרוֹתָיו. הגה: וְאִם מֵתָה, יוֹרְשָׁהּ (טוּר). וְיֵשׁ אוֹמְרִים דְּאֵין כּוֹפִין אוֹתָהּ לִמְכֹּר הַפֵּרוֹת, אֶלָּא שֶׁאִם שִׁיְּרָה פֵּרוֹת יִמְכְּרֵם וְיִקְנֶה בָּהֶם קַרְקַע וְהוּא אוֹכֵל פֵּרוֹת (טוּר בְּשֵׁם הָרֹא''שׁ):
 באר היטב  (ו) בחייה מכרה קיים. אבל אם אמר דין ודברים אין לי בפירות נכסייך אז מכרה בטל כ''כ תוס' כתובות דף נו''ן ע''א ד''ה הבעל מוציא מיד הלקוחות וכוי ע''ש ועיין מ''ש המרש''א שם ועיין ב''ש: (ז) קרקע. ואם מכרה הקרקע השניה או הפירות הרשות בידה ח''מ. והב''ש חולק עליו:


ה הוֹסִיף לְהַתְנוֹת עִמָּהּ שֶׁלֹּא יֹאכַל פֵּרוֹת נְכָסֶיהָ וְלֹא פֵּרֵי פֵּרוֹתֵיהֶם, לוֹקְחִין הַפֵּרוֹת וְקוֹנִים בָּהֶם קַרְקַע, וְלוֹקְחִים פֵּרוֹת קַרְקַע זוֹ וְקוֹנִים בָּהֶם קַרְקַע שְׁנִיָּה, וְהוּא אוֹכֵל פֵּרוֹת אֵלּוּ שֶׁהֵן פֵּרֵי [דְפֵרֵי] פֵּרוֹת. וְכֵן הַדָּבָר תָּמִיד, עַד שֶׁיַּתְנֶה עִמָּהּ שֶׁלֹּא יִהְיֶה לוֹ פֵּרוֹת וְלֹא פֵּרוֹת פֵּרוֹתֵיהֶן (ח) עַד לְעוֹלָם, וְאָז לֹא יִהְיֶה לוֹ שׁוּם צַד פֵּרוֹת בְּחַיֶּיהָ:
 באר היטב  (ח) עד לעולם. תרווייהו דוק' עיין בהר''ן:


ו כָּתַב לָהּ: דִּין וּדְבָרִים אֵין לִי בִּנְכָסַיִךְ וּבְפֵרֵי פֵּרוֹתֵיהֶן, וְלֹא הִזְכִּיר הַפֵּרוֹת, יֵשׁ אוֹמְרִים שֶׁאוֹכֵל הַפֵּרוֹת וְלֹא פֵּרֵי פֵּרוֹת, וְיֵשׁ אוֹמְרִים שֶׁגַּם הַפֵּרוֹת אֵינוֹ אוֹכֵל: 

ז הִתְנָה עִמָּהּ שֶׁלֹּא יִירָשֶׁנָּה, הֲרֵי זֶה לֹא יִירָשֶׁנָּה, אֲבָל אוֹכֵל פֵּרוֹת בְּחַיֶּיהָ. וְכֵן אִם הִתְנָה עִמָּהּ שֶׁיִירָשׁ מִקְצָת נְכָסִים, וְכֵן אִם הִתְנָה עִמָּהּ שֶׁאִם מֵתָה בְּלֹא בָּנִים יַחַזְרוּ הַנְּכָסִים לְבֵית אָבִיהָ, הַכֹּל קַיָּם. בַּמֶּה דְבָרִים אֲמוּרִים, שֶׁהִתְנָה עִמָּהּ קֹדֶם (ט) שֶׁתִּנָּשֵׂא, בְּעוֹדָהּ אֲרוּסָה, אוֹ בְּכוֹתֵב לָהּ בִּכְתֻבָּתָהּ בִּשְׁעַת כְּנִיסָה, אֲבָל אִם הִתְנָה עִמָּהּ אַחַר שֶׁנְּשָׂאָהּ, תְּנָאוֹ בָּטֵל, וְיִירָשֶׁנָּה. הגה: וְעַיֵּן לְעֵיל סִימָן ס''ט. וְהָא דְּלָא מְהַנֵּי תְּנַאי לְאַחַר שֶׁנִּשֵּׂאת, דַּוְקָא שֶׁאָמַר שֶׁלֹּא יִירָשֶׁנָּה; מִכָּל מָקוֹם, אִם מְחַיֵּב עַצְמוֹ לְהַחֲזִיר לְיוֹרְשֶׁיהָ מַה שֶּׁיּוֹרֵשׁ מִמֶּנָּה, צָרִיךְ לְקַיֵּם (הָרַ''ן רֵישׁ הַכּוֹתֵב בְּשֵׁם הָרַמְבַּ''ן וְרִיבָ''שׁ סִימָן ס''ד וְק''ב):
 באר היטב  (ט) שתנש'. עיין ב''ש שהעלה אם תפס הבעל י''ל קים לי כהני פוסקים דס''ל דהתנאי בטל:


ח הִתְנָה עִמָּהּ אַחַר נִשּׁוּאִין שֶׁלֹּא יִהְיוּ לוֹ דִּין וּדְבָרִים בִּנְכָסֶיהָ וְלֹא בְּפֵרֵי פֵּרוֹתֶיהָ עַד עוֹלָם בְּחַיֶּיהָ וּבְמוֹתָהּ, הֲרֵי זֶה אֵינוֹ אוֹכֵל פֵּרוֹת (י) כְּלָל, אֲבָל אִם מֵתָה יִירָשֶׁנָּה. הגה: סִלֵּק עַצְמוֹ מִנִּכְסֵי אִשְׁתּוֹ וְגֵרְשָׁהּ, וְחָזַר וּנְשָׂאָהּ סְתָם, עַל תְּנַאי הָרִאשׁוֹן הוּא מַחֲזִירָהּ (רַשְׁבָּ''א סִימָן תתקס''ב):
 באר היטב  (י) כלל. ואם מכרה או נתנה קיים אבל אם מתה יורשה משום דכתב לה אחר הנשואין אבל אם כתב לה קודם הנשואין לשון בחייך ובמותך מסתלק הוא מן הירושה ח''מ ב''ש:




סימן צג - דין מזונות האלמנה
ובו ל''ב סעיפים 
א הַכְּתֻבָּה הֲרֵי הִיא כְּחוֹב שֶׁיֵּשׁ לוֹ זְמַן, וְאֵינָהּ נִגְבֵּית אֶלָּא לְאַחַר מִיתַת (א) הַבַּעַל, אוֹ אִם גֵּרְשָׁהּ. הגה: וְהוּא הַדִּין מַה שֶּׁקִּבֵּל (ב) בַּנְּדוּנְיָא. וְעַיֵּן לְעֵיל סִימָן ס''ו סָעִיף י''א. כָּתַב לָהּ מַתָּנוֹת, הֵם נִגְבּוֹת מֵחַיִּים; מִיהוּ, אִם דֶּרֶךְ הַמָּקוֹם לִכְתֹּב כֵּן לְכָבוֹד בְּעָלְמָא וְשֶׁלֹּא לִגְבּוֹתָן מֵחַיִּים, הוֹלְכִין אַחַר הַמִּנְהָג (בְּמֵישָׁרִים בְּשֵׁם גָּאוֹן, וּדְלֹא כָּרַשְׁבָּ''א). וְלֹא יוּכַל הָאָב לְהַתְנוֹת עַל בִּתּוֹ בְּשׁוּם דָּבָר לְאַחַר שֶׁנִּשֵֹּׂאת, אֲבָל אִם הוּא (ג) מַשִּׂיאָהּ יָכוֹל לְהַתְנוֹת עַל מַתְּנוֹתֶיהָ לְשַׁנּוֹת מִן הַמִּנְהָג קֹדֶם שֶׁנִּשֵֹּׂאת, כְּפִי רְצוֹנוֹ. וְעַיֵּן בְּחשֶׁן הַמִּשְׁפָּט סִימָן צ''ז סָעִיף כ''ד:
 באר היטב  (א) הבעל. כתב בד''מ אפילו אם אסורה להנשא גובה הכתובה וכ''כ הרשב''א סי' תש''ה. ועיין במרדכי אפילו טבע במים שאל''ס גובה הכתובה ועיין ס''ס י''ג. והראב''ד ס''ל בטבע במים שאל''ס אינה גובה הכתובה דהא א''י לנו אם תהי' מותרת אבל היכ' דידוע שתהי' מותרת לאחר זמן גובה הכתובה לאלתר. ועיין ח''מ ב''ש. וכנה''ג דף ל''א ע''ב: (ב) בנדוני'. ומ''מ אם הנדוני' עדיין בידה או ביד אביה יכול' להחזיק למזונות ע' בח''מ סי' צ''ז סעיף כ''ו כ' מהר''י הלוי סי' י''ז אם אנו רואים כוונת הבעל לאכול לה כל הממון ואח''כ לקום וללכת חוץ מהעיר כדי שתצטרך על כרחה להתרצות ממנו בגט בלבד. נתנה כתובה לגבות מחיים ע''ש. התנה הבעל שתגבה כתובתה מחיים עיין כנה''ג דף קי''ב ע''א ס''ד. אשת משומד מנהג הוא להגבות כתובתה מיד אפילו בלא שבועה אגרת הרמב''ם סי' כ' וש''ג פרק המקבל. אשה שרוצה לתת לבתה סך כך. והבעל אינה רוצה והיא טוענת שיתן לה הסך והיא תכתוב בשטר כתובתה שקבלה סך ההוא מבעלה ובעלה אינו רוצה הדין עמו שלא נתנה כתובתה לגבות מחיים הרש''ך ח''ב סי' קס''ו. עיין בספר מקור ברוך סי' נ''ט ועיין כנה''ג. ל''מ שלא ניתנה כתובתה לגבות מחיים אלא אפילו שואלת לבעלה שיעשה לה בטחון אינה יכולה להכריחו שיעשה לה בטחון הריב''ש סי' צ''א. אשה שנתעלם בעלה זה יו''ד שנים וקרוב לודאי שמת ואבדה כתובתה נרא' שיש ליתן הממון ביד בתו מטעם אפטרופס ומפרנס את אמה הר''ם מינץ סי' מ''א: (ג) משיאה. כלומר שהוא נותן לה הנדוניא או שהיא קטנה שהיא ברשותו אז יוכל להתנו' עם הבעל לגרוע כתובת' וע' בריב''ש סי' ק''א:


ב הָאִשָּׁה שֶׁהָיוּ לָה סְפֵק גֵּרוּשִׁין וּמֵת בַּעֲלָהּ, אֵינָהּ נִזּוֹנֵית מִנְּכָסָיו, שֶׁאֵין מוֹצִיאִין מִיַּד הַיּוֹרֵשׁ, מִסָפֵק. אֲבָל בְּחַיֵּי בַּעֲלָהּ יֵשׁ לָהּ מְזוֹנוֹת עַד שֶׁתִּתְגָּרֵשׁ גֵּרוּשִׁין (ד) גְּמוּרִים:
 באר היטב  (ד) גמורין. ואם גירש גירושין גמורין ולא סילק הכתובה עד פרוטה אחרונה איתא פלוגת' בפוסקים אם יש לה מזונות עיין בהרי''ף פ''ק דב''מ. ובטור ובב''י. ועיין כנה''ג דף קי''ב ע''ב סעיף י''ב. ועיין סימן קי''ט סעיף ו' בהג''ה שהבי' תשובת הרא''ש שאפילו אין לו לשלם הכתובה יוכל לגרשה. ועיין מש''ש. ולכ''ע אם מת קודם שסילק הכתובה אין לה מזונות מן היורשים. וכן חלוצה אין לה מזונות ב''ש ע''ש:


ג אַלְמָנָה נִזּוֹנֵית מִנִּכְסֵי (ה) יוֹרְשִׁין כָּל זְמַן אַלְמְנוּתָהּ, אֲפִלּוּ אִם לֹא נִכְתַּב בִּכְתֻבָּהּ, וַאֲפִלּוּ אִם צִוָּה בִּשְׁעַת מִיתָה: אַל תִּזּוֹן אַלְמְנָתִי מִנְּכָסַי, אֵין שׁוֹמְעִין לוֹ. וְאֵין הַיּוֹרְשִׁים יְכוֹלִין לִפְרֹעַ לָהּ כְּתֻבָּתָהּ וּלְסַלְּקָהּ מֵהַמְּזוֹנוֹת, אֶלָּא הִיא נִזּוֹנֵית עַל כָּרְחָם כָּל זְמַן שֶׁלֹּא תִּתְבַּע (ו) כְּתֻבָּתָהּ, אֶלָּא אִם כֵּן הִתְנוּ כֵּן בְּפֵרוּשׁ שֶׁלֹּא (ז) תִּזּוֹן אַלְמְנָתוֹ מִנְּכָסָיו, אוֹ שֶׁהָיָה מִנְהַג הַמָּקוֹם כֵּן. וִיכוֹלִין בֵּית דִּין לְתַקֵּן (ח) בִּמְקוֹמָן שֶׁהַיְתוֹמִים יְסַלְּקוּ אוֹתָהּ כְּשֶׁיִּרְצוּ (בֵּית יוֹסֵף וְרִיבָ''שׁ סִימָן ק''ז):
 באר היטב  (ה) יורשים. היינו אם נשארו נכסים מנכסי אביהם אבל אין חייבים לזונה מנכסיהם הר''י אדרבי סימן ח'. ש''מ שחילק נכסיו לבניו וצוה פלוני יקח סך כך ויסתלק מן הירושה והשאר יהיה לבני האחר. בין שמה שהניח להאחר הוא יותר ממה שמגיע לו מחלק ירושתו בין שהוא פחות אעפ''י שהוא בלשון מתנה. האלמנה ניזונית מנכסי שניהם הר''ם מטראני ח''ב סימן קע''ו: (ו) כתובתה. ובגרושה הוא להיפוך כל זמן שלא תתבע אין לה מזונות לכ''ע ואם תתבע יש לה מזונות לשיטת הרא''ש אם לא סילק לה אחר התביעה פרישה ע''ש: (ז) תזון. היינו בשעת הנישואין התנו כן. ואם היא מוחלת אחר הנשואין מהני ג''כ אפילו בלא קנין כמ''ש בסי' ק''ה במוחלת כתובתה ח''מ ב''ש: (ח) במקומן וכו'. חוץ מג''ח הראשונים א''י לסלק הכתובה הואיל והיא אסורה להנשא מחמתו יש לה מזונות בע''כ. וה''ה כל היכא דאסורה מחמתו א''י לתקן ולסלקה ולהפסיד לה מזונות ב''ש. אלמנה האומרת לב''ח איני רוצה ליטול כתובתי אלא אני רוצה ליזון אין בטענתה כלום. ואם תפסה האלמנה למזונותיה אין הב''ח מוציא ממנה הראנ''ח ח''א סימן י''ח. והרדב''ז כתב דלגבי בע''ח אין התפיסה מועלת ומוציאין מידה וכ''כ הרמ''ט ח''א סימן רצ''ה ועיין כנה''ג דף קי''א ע''ב:


ד הַמַּנִּיחַ אַלְמָנָה וּבַת, מִמֶּנָּה אוֹ מֵאִשָּׁה אַחֶרֶת, וְאֵין בַּנְּכָסִים כְּדֵי שֶׁיִּזּוֹנוּ שְׁתֵּיהֶן, הָאַלְמָנָה נִזּוֹנֵית וְהַבַּת תִּשְׁאַל עַל (ט) הַפְּתָחִים. וְיֵשׁ אוֹמְרִים דְּבֵין שֶׁהַנְּכָסִים מְרֻבִּין בֵּין שֶׁהֵן מוּעָטִים, אִם יֵשׁ אַלְמָנָה וּבֵן אוֹ אַלְמָנָה וּבַת, תִּזּוֹן הִיא עִם הַבֵּן אוֹ עִם הַבַּת עַד שֶׁיֹּאכְלוּ הַנְּכָסִים; וַאֲפִלּוּ אִם תִּנָּשֵּׂא הַבַּת וּמַכְנֶסֶת הַנְּכָסִים לַבַּעַל, הִיא תִּזּוֹן (י) מֵהֶם אֲפִלּוּ אַחַר מִיתַת הַבַּת. אֲבָל אִם יֵשׁ אַלְמָנָה וּבֵן וּבַת, וְהַנְּכָסִים מוּעָטִים שֶׁאֵין בָּהֶם כְּדֵי שֶׁיִּזּוֹנוּ הַבַּת וְהַבֵּן עַד שֶׁתִּבְגֹּר הַבַּת, אָז יִדָּחוּ הַבֵּן וְהַבַּת וְתִזּוֹן הָאַלְמָנָה לְבַדָּהּ עַד שֶׁתִּגְבֶּה כְּתֻבָּתָהּ. הגה: וּבְמָקוֹם שֶׁהָאַלְמָנָה דּוֹחָה הַבָּנוֹת, מוֹצִיאִין לָאַלְמָנָה מָזוֹן עַד זְמַן שֶׁאוֹמְדִין בֵּית דִּין שֶׁרְאוּיָה לִחְיוֹת, אִם זְקֵנָה וְאִם יַלְדָּה, וְנוֹתְנִין בְּיַד שָׁלִישׁ וְהוּא מְפַרְנְסָהּ אֶחָד לִשְׁלֹשִים יוֹם (בֵּית יוֹסֵף בְּשֵׁם הַמַּגִּיד מִשְׁנֶה שֶׁכֵּן כָּתַב בְּשֵׁם הָרַמְבַּ''ן והרשב''א):
 באר היטב  (ט) הפתחים. מכ''ש שהבן שנדחה מפני הבת. שנדחה מפני האלמנה. ואין הבת נוטלת עישור נכסים מפני מזונות האלמנה ח''מ ב''ש: (י) מהם. ודוק' בנ''מ אבל בנצ''ב הוא לוקח גמור ואין מוציאין מהבעל למזונות אלמנה ב''ש ע''ש וכ''כ מהרי''ק בשורש י''ח. וכנה''ג כתב מדברי הטור נראה דאפילו בנצ''ב בעל יורש הוי ומוציאין ממנו ע''ש דף קי''א ע''ב סעיף כ''ו:


ה אַלְמָנָה שֶׁתָּבְעָה כְּתֻבָּתָהּ (יא) בְּבֵית דִּין, אֵין לָהּ עוֹד מְזוֹנוֹת, וַאֲפִלּוּ לֹא (יב) פְּרָעוּהָ. אֲבָל תָּבְעָה שֶׁלֹּא בְּבֵית דִּין, לֹא הִפְסִידָה (טוּר). וְיֵשׁ אוֹמְרִים שֶׁאֲפִלּוּ תָּבְעָה בְּבֵית דִּין לֹא הִפְסִידָה, אֶלָּא אִם כֵּן תָּבְעָה מֵעַצְמָהּ, אֲבָל אִם תָּבְעָה (יג) מִדֹּחַק, שֶׁלֹּא נָתְנוּ לָהּ מְזוֹנוֹת, אוֹ שֶׁרִמּוּהָ וְאָמְרוּ לָהּ: פְּלוֹנִי חָפֵץ לִשָּׂא (יד) אוֹתָךְ, וּמֵחֲמַת זֶה תָּבְעָה כְּתֻבָּתָהּ אוֹ כַּיּוֹצֵא בָּזֶה, לֹא הִפְסִידָה מְזוֹנוֹתֶיהָ. הגה: הַנִּשְׁבַּעַת עַל כְּתֻבָּתָהּ לִפְנֵי בֵּית דִּין לֹא הִפְסִידָה מְזוֹנוֹת, דִּשְׁבוּעָתָהּ לָא הָוֵי כִּתְבִיעָה (הַגָּהוֹת אַלְפָסִי סוֹף פֶּרֶק נַעֲרָה):
 באר היטב  (יא) בב''ד. היינו ב''ד מומחה. ש''ג והר''ן והרא''ה ס''ל בתובעת אפילו מקצתה הפסידה מזונות. ותוס' ורא''ש ורמב''ם כתבו דוק' כשתבעה כל הכתובה וכ''ה ממשמעות בהג''ה סעיף י''ב עיין ב''ש: (יב) פרעוה. היינו אם פרעוה אח''כ אז למפרע מיום התביעה אין לה מזונות אבל אם אין להם לשלם או שאינן רוצים לשלם יש לה מזונות רש''ך סי' ר''ד ב''ש. צוה הבעל שמטלטלי הבית יהיה לפרעון כתובתה כל עוד שלא מכרה היא המטלטלין לא איבדה מזונותיה הרמ''ט ח''ב סי' קע''ז: (יג) מדוחק. דוק' בתבעה ולא נתפרעה אבל נתפרעה אפילו מתוך האונס אין לה מזונות הרש''ך ח''א סי' קט''ז: (יד) אותך. אבל אם תבעה כתובתה בשביל שהיתה יראה שילך היורש חוץ לעיר אבדה מזונותיה רשד''ם חא''ה סי' קפ''א. הר''א ששון סי' קצ''ד הרש''ך ח''א סי' קע''ז ע''ש שכתבו דאפילו ברמוה ג''כ לא אמרינן שלא אבדה מזונותיה אלא בתבעה לבד אבל בגבתה לכ''ע הפסידה מזונות ע''ש. וכנה''ג כתב עליהם ולבי מגמגם לחלוק עליהם ע''ש. אשה שתבעה כתובתה בב''ד וכשבאו לגבותה מצאו שכתובתה לא היתה ראויה להגבות בה אף דמגבין לה מנה מאתיים מתנאי ב''ד לא איבדה מזונותיה הרדב''ז ח''א סי' ע' ע''ש:


ו שְׁכִיב מְרַע שֶׁצִּוָּה שֶׁתְּהֵא (טו) אַלְמְנָתוֹ נִזּוֹנֵית מִנְּכָסָיו כָּל יְמֵי מֵיגַר אַלְמְנוּתָהּ יָתֵר עַל כְּתֻבָּתָהּ, יֵשׁ מִי שֶׁאוֹמֵר, שֶׁאֵין אַלְמְנָתוֹ מַפְסֶדֶת מְזוֹנוֹתֶיהָ בִּתְבִיעַת כְּתֻבָּתָהּ (טז) בְּבֵית דִּין, וְלֹא בִּשְׁאָר דְּרָכִים הַמַּפְסִידִים מְזוֹנוֹתֶיהָ, וְגַם אֵין מַעֲשֵׂה יָדֶיהָ לַיְתוֹמִים:
 באר היטב  (טו) אלמנותו וכו'. ריב''ש סי' ת''פ. ומשמע שם אם אמר בלשון מתנה אבל אם לא אמר בלשון מתנה אפשר לומר שדעתו היה שתאכל בתנאי ב''ד ח''מ ועיין ב''ש: (טז) בב''ד. ה''ה אחר שפרעה לה כתובתה ג''כ אינה מפסדת מזונותיה כל משך זמן שיושבת באלמנות עיין בגוף התשובה. אבל אם עשתה שידוך אין לה מזונות ט''ז ב''ש:


ז תְּבָעוּהָ לִנָּשֵׂא, אֲפִלּוּ נִתְפַּיְּסָה, לֹא הִפְסִידָה מְזוֹנוֹתֶיהָ. וְכֵן אִם כִּחֲלָה אוֹ פִּרְכְּסָה אוֹ זָנְתָה, לֹא הִפְסִידָה מְזוֹנוֹתֶיהָ. אֲבָל אִם נִתְאָרְסָה, הִפְסִידָה מְזוֹנוֹתֶיהָ. וְיֵשׁ אוֹמְרִים דְּמִיָּד שֶׁעָשְׂתָה (יז) שִׁדּוּךְ הִפְסִידָה מְזוֹנוֹתֶיהָ (בֵּית יוֹסֵף):
 באר היטב  (יז) שידוך וכו'. דלא כב''ח ע''ש. אם נפל ספק בקדושין אעפ''י שהיא מקודשת מספק אם תפס' אין מוציאין מידה הר''ם אלשיך סי' ק''ד. הרב בצלאל סי' ה':


ח מָכְרָה כְּתֻבָּתָהּ כֻּלָּהּ אוֹ מִשְׁכְּנָה אוֹ עֲשָׂאַתָּה אַפּוֹתֵיקֵי לְאַחֵר, בֵּין שֶׁעָשְׂתָה דְּבָרִים אֵלּוּ בִּפְנֵי בֵּית דִּין מֻמְחִין בֵּין בִּפְנֵי שְׁלשָׁה (יח) נֶאֱמָנִים, בֵּין שֶׁעָשְׂתָה בְּחַיֵּי בַּעֲלָהּ בֵּין שֶׁעָשְׂתָה לְאַחַר מִיתַת בַּעֲלָהּ, אֵין לָהּ מְזוֹנוֹת (יט) מֵהַיּוֹרְשִׁים:
 באר היטב  (יח) נאמנים. ח''מ וב''ש חולקים דאפילו מכרה בפני שנים או שהם מודים שמכרה אפילו בפני ע''א אבדה מזונותיה: (יט) מהיורשים. אבל בחיים יש לה מזונות ב''ש ע''ש:


ט מָחֲלָה כְּתֻבָּתָהּ לְבַעֲלָהּ, הִפְסִידָה מְזוֹנוֹתֶיהָ שֶׁאַחַר מוֹתוֹ, אֲבָל בְּחַיָּיו יֵשׁ לָהּ מְזוֹנוֹת. וְיֵשׁ מִי שֶׁאוֹמֵר, שֶׁאַף בְּחַיָּיו הִפְסִידָה מְזוֹנוֹת. וְכֵן אִם מָחֲלָה לַיְתוֹמִים אִבְּדָה מְזוֹנוֹתֶיהָ (הָרַ''ן פֶּרֶק נַעֲרָה בְּשֵׁם יֵשׁ אוֹמְרִים, וְכֵן כָּתַב הַבֵּית יוֹסֵף): 

י בַּמֶּה דְבָרִים אֲמוּרִים, כְּשֶׁמָּכְרָה אוֹ מִשְׁכְּנָה אוֹ מָחֲלָה כָּל הַכְּתֻבָּה, עִקָּר וְתוֹסֶפֶת. אֲבָל אִם שִׁיְּרָה מִקְצָת, (כ) נִזּוֹנֵית, אֲפִלּוּ לֹא שִׁיְּרָה אֶלָּא הַתּוֹסֶפֶת אוֹ מִקְצָתוֹ. וּמִיהוּ, אִם יִרְצוּ הַיּוֹרְשִׁים, יִפְרְעוּ לָהּ מַה שֶּׁשִּׁיְּרָה וְיִפָּטְרוּ מִמְּזוֹנוֹתֶיהָ. וְכָל הַמּוֹכֶרֶת אוֹ מוֹחֶלֶת סְתָם, מָכְרָה וּמָחֲלָה הַתּוֹסֶפֶת עִם הָעִקָּר:
 באר היטב  (כ) ניזונית. בתשובת מהרש''ך סי' ר''ד ור''ה האריך והעלה לענין הלכה. תבעה הכתובה כולה אפילו לא גבתה הפסידה מזונותיה. והיינו אם פרעוה אח''כ. אבל אם לא רצו היורשים אח''כ לשלם הכתובה. או שלא היה בידם ליתן אפי' היה בידם תשלום מקצתה יש לה מזונות. היה בידם ליתן עיקר ותוספת הפסידה מזונות. היה בידם ליתן עיקר כתובתה לבד היה ראוי לדון דהפסידה מזונותיה אלא דלא ברירא מילת' טובא. כך הוא אם תבעה הכתובה כולה. ואם תבעה מנה מאתיים והניחה התוספת או תבעה התוספת והניחה מנה מאתיים אינה מפסדת מזונות. אבל יכולין היורשים לסלקה בהשלם לה שאר הכתובה. ודוק' תבעה וגבתה אבל לא גבתה אין יכולין לסלקה. תבעה נדוניא וגבתה והניחה מנה מאתיים ותוספת אינה מפסדת מזונות. ואם רוצים היורשים לסלקה בזה יש מחלוקת בין הפוסקים. תבעה מנה מאתיים ותוספת והניחה הנדוני' אינה ניזונית. וכנה''ג חולק בזה וכתב דאפי' תבעה כתובתה ותוספות ניזונית בשביל הנדוני' ויכולה האלמנה לומר קים לי כהפוסקים דנדוני' אינה בכלל כתובה. תבעה או מחלה או משכנה סתם אפילו הנדוני' בכלל. וכנה''ג חולק ג''כ בזה וכתב דהאלמנה היא מוחזקת לומר אין הנדוני' בכלל ע''ש דף קי''ג ע''א. ועיין ב''ש ס''ק כ' וכ''א. וכל זה איירי אם תבעה בב''ד אבל אם תבעה שלא בב''ד אפילו גבתה בב''ד דינה כאלו לא תבעה כלל:


יא תָּבְעָה נְדוּנְיָתָא וְנִפְרְעָה מִמֶּנָּה, לֹא הִפְסִידָה מְזוֹנוֹת, כֵּיוָן שֶׁשִּׁיְּרָה עִקָּר אוֹ תּוֹסֶפֶת אוֹ מִקְצָת: 

יב תָּבְעָה עִקָּר וְתוֹסֶפֶת בִּלְבַד, אֲפִלּוּ נְדוּנְיָתָהּ מֵאָה מָנֶה, הִפְסִידָה מְזוֹנוֹת. הגה: וְכֵן אִם תָּבְעָה כְּתֻבָּתָהּ סְתָם, אִבְּדָה מְזוֹנוֹתֶיהָ, וְלֹא אָמְרִינָן דְּלָא תָּבְעָה הַתּוֹסֶפֶת (טוּר): 

יג יֵשׁ מִי שֶׁכָּתַב, שֶׁאִם אֵין בְּפֵרוֹת נִכְסֵי הַמֵּת כְּדֵי מְזוֹנוֹתֶיהָ, אֵין לָהּ מְזוֹנוֹת אֶלָּא עַד כְּדֵי כְּתֻבָּתָהּ; וְחָלְקוּ עָלָיו, דִּלְעוֹלָם הִיא נִזּוֹנֵית וְהוֹלֶכֶת עַד שֶׁלֹּא יִשָּׁאֵר בַּנְּכָסִים אֶלָּא כְּדֵי כְּתֻבָּתָהּ, וְאָז נוֹטַלְתָּן בִּכְתֻבָּתָהּ: 

יד אַלְמָנָה עֲנִיָּה שֶׁשָּׁהֲתָה שְׁתֵּי (כא) שָׁנִים וְלֹא תָּבְעָה מְזוֹנוֹת, אוֹ עֲשִׁירָה שֶׁשָּׁהֲתָה שָׁלשׁ שָׁנִים וְלֹא תָּבְעָה, וִתְּרָה וְאֵין לָהּ (כב) מְזוֹנוֹת מִשָּׁנִים שֶׁעָבְרוּ. וְאִם שָׁהֲתָה פָּחוֹת מִזֶּה אֲפִלּוּ יוֹם אֶחָד, לֹא וִתְּרָה. וְאִם הָיָה בְּיָדָהּ מַשְׁכּוֹן בְּתוֹךְ אוֹתָם (כג) שָׁנִים, אוֹ שֶׁלָּוְתָה, לֹא וִתְּרָה:
 באר היטב  (כא) שנים. כ''ה דעת הרמב''ם והרמ''ה. אבל הרא''ש ס''ל דלא הפסידה בשתי שנים רק בתרתי לריעות' עניה ופרוצה. וכתב ב''ש בכל פלוגתת הפוסקים היא מוחזקת. אלו הב' שנים או שלשה שנים. אם השנה מעוברת היא צריך להיות עם חודש העיבור ט''ז ב''ש. עיין הרשד''ם חא''ה סי' קמ''ט. והרש''ך ח''א סי' קל''ב: (כב) מזונות. אפילו נתנה אמתלאה וטעם למה לא תבעה מזונותיה כל הזמן הזה הרש''ך ח''א סי' ד': (כג) שנים. אבל אח''כ לא מהני תפיסה דאמרינן כבר מחלה אפי' אם ליכא עדים שתפסה לא מהני מיגו ב''ש עיין בח''מ סי' פ''ח סעיף י''ב מ''ש הש''ך שם:


טו אַלְמָנָה שֶׁתָּבְעָה מְזוֹנוֹת מֵהַיּוֹרְשִׁים, וְהֵם אָמְרוּ שֶׁנָּתְנוּ לָהּ וְהִיא אוֹמֶרֶת שֶׁלֹּא נָטְלָה, כָּל זְמַן שֶׁלֹּא (כד) נִשֵּׂאת עַל הַיְתוֹמִים לְהָבִיא רְאָיָה אוֹ תִּשָּׁבַע שְׁבוּעַת (כה) הֶסֵת וְתִטֹּל; מִשֶּׁנִּשֵּׂאת, עָלֶיהָ לְהָבִיא רְאָיָה אוֹ יִשָּׁבַע הַיּוֹרֵשׁ שְׁבוּעַת הֶסֵת שֶׁנְּתָנָם לָהּ:
 באר היטב  (כד) נשאת. אפילו אם הכתובה אינה בידה. ואחר שנשאת אפילו אם הכתובה בידה צריכה להבי' ראיה הג''א ב''ש: (כה) היסת. היינו לענין מזונות שלעבר אבל על להבא לכ''ע אין היורשים נאמנים עיין ב''ש:


טז מִי שֶׁיִּחֵד קַרְקַע (כו) לְאִשְׁתּוֹ בִּשְׁעַת מִיתָה שֶׁתִּהְיֶה נִזּוֹנֵית מִמֶּנּוּ, אִם אָמַר: יְהֵא קַרְקַע פְּלוֹנִי לִמְזוֹנוֹתַיִךְ, הֲרֵי רִבָּה לָהּ מְזוֹנוֹת; וְאִם הָיָה שְׂכָרוֹ פָּחוֹת מִמְּזוֹנוֹת הָרְאוּיִים לָהּ נוֹטֶלֶת הַשְּׁאָר מִשְּׁאָר נְכָסִים, וְאִם הָיָה שְׂכָרוֹ יוֹתֵר מֵהָרָאוּי לָהּ נוֹטֶלֶת הַכֹּל. אֲבָל אִם אָמַר לָהּ: יְהֵא קַרְקַע פְּלוֹנִי בִּמְזוֹנוֹת, וְשָׁתְקָה, אֵין לָהּ אֶלָּא פֵּרוֹת אוֹתוֹ קַרְקַע בִּלְבַד:
 באר היטב  (כו) לאשתו. אפשר לומר דלאחר תקנות הגאונים ה''ה אם יחד לה מטלטלין נמי הדין כן ח''מ ב''ש:


יז אִשָּׁה שֶׁהָלְכָה הִיא וּבַעֲלָהּ לִמְדִינַת הַיָּם, וּבָאָה וְאָמְרָה: מֵת בַּעֲלִי, רָצְתָה נִזּוֹנֵית, רָצְתָה נוֹטֶלֶת כְּתֻבָּה. אֲבָל אִם אָמְרָה: גֵּרְשַׁנִי בַּעֲלִי, אֵינָהּ נֶאֱמֶנֶת, וְנִזּוֹנֵית מִנְּכָסָיו עַד כְּדֵי כְּתֻבָּתָהּ: 

יח אַלְמָנָה שֶׁאֵין שְׁטַר כְּתֻבָּה יוֹצֵא מִתַּחַת (כז) יָדָהּ, אֵין לָהּ (כח) מְזוֹנוֹת, שֶׁמָּא מָחֲלָה כְּתֻבָּתָהּ אוֹ מָכְרָה אוֹ מִשְׁכְּנָה אוֹתָהּ; וְיֵשׁ חוֹלְקִין:
 באר היטב  (כז) ידה. היינו במקום שכותבים כתובה: (כח) מזונות. משמע אפילו בשבועה לא תגבה אם הכתובה אינה בידה. אבל בטור משמע אם אין הכתובה בידה תשבע שלא מחלה ולא מכרה ולא תפסה כלום ועיין ב''ש ועיין רלנ''ח סי' ק''ט וכנה''ג דף קי''א ע''ב:


יט אַלְמָנָה נִזּוֹנֵית אַף עַל פִּי שֶׁלֹּא נִשְׁבְּעָה, וְיֵשׁ חוֹלְקִים. וְהַסְּבָרָא רִאשׁוֹנָה עִקָּר: 

כ אֵין אַלְמָנָה נִזּוֹנֵית אֶלָּא (כט) מִקַּרְקְעוֹת בְּנֵי חוֹרִין, וְלֹא מֵהַמְשֻׁעְבָּדִים. לָא מִבַּעְיָא אִם מָכַר אוֹ נָתַן הַבַּעַל בְּחַיָּיו, אֶלָּא אֲפִלּוּ מָכְרוּ אוֹ מִשְׁכְּנוּ אוֹ נָתְנוּ הַיּוֹרְשִׁים לְאַחַר מִיתַת אֲבִיהֶם, אֵין מוֹצִיאִין לִמְזוֹן הָאִשָּׁה וְהַבָּנוֹת. וְדַוְקָא שֶׁנָּתַן הָאָב מַתְּנַת בָּרִיא, אֲבָל אִם נָתַן מַתְּנַת שְׁכִיב מְרַע, (ל) נִזּוֹנֵית מִמֶּנָּה אִם אֵין כָּאן בְּנֵי (לא) חוֹרִין (רִיבָ''שׁ סִימָן ק''ז). הִקְדִּישׁ (לב) נְכָסָיו הָוֵי כְּמַתְּנַת בָּרִיא (רַ''ן רֵישׁ הַמַּדִּיר). וְאֵינָהּ נִזּוֹנֵית מִמִּטַּלְטְלִין, אֲפִלּוּ בְּנֵי חוֹרִין. וּמִיהוּ, אִם תָּפְסָה מִמִּטַּלְטְלִין, אֲפִלּוּ אַחַר מִיתָה, לָא מַפְּקִינַן מִנֵּהּ. וְעַכְשָׁו שֶׁתִּקְּנוּ הַגְּאוֹנִים שֶׁתִּגְבֶּה כְּתֻבָּה וּתְנַאי כְּתֻבָּה מִמִּטַּלְטְלִין, הֲרֵי הִיא נִזּוֹנֵית מִמִּטַּלְטְלִין, (לג) אֲפִלּוּ לֹא תָּפְסָה. מִיהוּ, אִם נָתַן הַמִּטַּלְטְלִין (לד) לַאֲחֵרִים, אֲפִלּוּ בְּמַתְּנַת שְׁכִיב מְרַע, יֵשׁ אוֹמְרִים דְּאֵינָהּ נִזּוֹנֵית מֵהֶן (מָרְדְּכַי פֶּרֶק נַעֲרָה בְּשֵׁם יֵשׁ אוֹמְרִים):
 באר היטב  (כט) מקרקעות. עיין הרש''ך ח''ב סי' פ''ז ובמהרמ''ט ח''א סי' קי''ד ובהרשד''ם חא''ה סי' קמ''א ובהר''י אדרבי סי' רי''ט: (ל) ניזונית. דהא המתנה חל אחר מותו ובשעת מותו חל מזונות האשה ועיין בהרי''ף והרא''ש בפרק י''נ ועיין בח''מ סי' רנ''ב. ועיין ב''י שם אם נתן במתנת ברי מהיום ולאחר מיתה אם דינם כמתנת ש''מ ואלמנה ניזונית מהם או לא ועיין ס''ס קי''א: (לא) חורין. כלומר אם ליכא אצל היורשים כלום. ואם נתן למקצת בניו מתנת ש''מ ולקצת בניו לא נתן אלא יורשים ניזוני' מן חלק ירושה ד''מ ב''ש: (לב) נכסיו הוי וכו'. ואם הקדיש בחליו עיין בח''מ סי' ר''נ: (לג) מטלטלין. עיין תשובת הריב''ש סי' ק''ז. ומהרמ''ט ח''ג סי' ק''ל ועיין ב''ש: (לד) לאחרים. דוק' לאחרים אבל אם נתן ליורשיו ניזונית. מיהו במרדכי ובתוס' פרק נ''ש דף מ''ט ע''ב משמע אפילו אם נתן לאחרים ניזונית מהם ע''ש:


כא הִנִּיחַ מִטַּלְטְלִין וְלֹא תָּפְסָה אוֹתָם, הַיּוֹרְשִׁים נוֹטְלִין אוֹתָם וְהֵם מַעֲלִין לָהּ (לה) מְזוֹנוֹת. וְאֵינָהּ יְכוֹלָה לְעַכֵּב עֲלֵיהֶם וְלוֹמַר: יִהְיוּ הַמִּטַּלְטְלִין מֻנָּחִים בְּבֵית דִּין שֶׁאֶזּוֹן מֵהֶם שֶׁמָּא יֹאבְדוּ וְלֹא יִהְיוּ לִי (לו) מְזוֹנוֹת. וַאֲפִלּוּ הִתְנָה עָלָיו בְּפֵרוּשׁ (לז) שֶׁתִּזּוֹן מֵהַמִּטַּלְטְלִין, אֵינָהּ מְעַכֶּבֶת. אֲבָל אִם הִנִּיחַ קַרְקַע, יְכוֹלָה הִיא לְעַכֵּב עֲלֵיהֶם שֶׁלֹּא יִמְכְּרוּ, וְאִם מָכְרוּ אֵינָהּ מוֹצִיאָה מִיַּד הַלָּקוֹחוֹת, וְהִיא נִזּוֹנֵית מִדְּמֵי הַקַּרְקַע שֶׁבְּיָדָם. וְיֵשׁ מִי שֶׁחוֹלֵק וְאוֹמֵר שֶׁאֵינָהּ נִזּוֹנֵית מֵאוֹתָם הַדָּמִים. הגה: הִקְנָה לָהּ בְּקִנְיָן עַל הַמְּזוֹנוֹת, מוֹצִיאָה לִמְזוֹנוֹת מִמְּשֻׁעְבָּדִים. וְדַוְקָא שֶׁפֵּרַשׁ בְּהֶדְיָא מְזוֹנוֹת שֶׁלְּאַחַר מִיתָה, אֲבָל בְּלָאו הָכִי, אַף עַל גַּב שֶׁכָּתַב לָהּ בִּכְתֻבָּתָהּ מְזוֹנוֹת, וְקָנוּ מִיָּדוֹ, לֹא נִתְכַּוֵּן עַל מְזוֹנוֹת רַק מֵחַיָּיו (כָּךְ מַשְׁמַע מֵהַמַּגִּיד מִשְׁנֶה פֶּרֶק י''ח דְּאִשּׁוּת, וְכֵן כָּתַב הַבֵּית יוֹסֵף בְּשֵׁם תְּשׁוּבַת הָרַשְׁבָּ''א):
 באר היטב  (לה) מזונות. זהו תקנות הגאונים דניזונית מן המטלטלין: (לו) מזונות. וה''ה אם מכרו מטלטלין א''צ לשלם מן הדמים. עי''ן בח''מ סי' ק''ז בטור. וכנה''ג דף קי''ב ע''ב ס' נ''ה: (לז) שתזון וכו'. כתב הח''מ מאחר שתנאי ממון הוא וניזונין מן הדין עכשיו מן המטלטלין ולא מחמת התקנה א''כ אפילו מכרו המטלטלין צריכין לזון מן הדמים כמו בקרקע:


כב הִנִּיחַ נָשִׁים רַבּוֹת, אַף עַל פִּי שֶׁנְּשָׂאָן זוֹ אַחַר זוֹ, נִזּוֹנוֹת בְּשָׁוֶה, שֶׁאֵין דִּין קְדִימָה בִּמְזוֹנוֹת: 

כג אַלְמָנָה שֶׁתָּפְסָה (לח) מִטַּלְטְלִין כְּדֵי שֶׁתִּזּוֹן מֵהֶם, בֵּין שֶׁתָּפְסָה מֵחַיִּים בֵּין שֶׁתָּפְסָה אַחַר מוֹתוֹ, אֲפִלּוּ תָּפְסָה כִּכַּר זָהָב, אֵין מוֹצִיאִין מִיָּדָהּ אֶלָּא כּוֹתְבִים עָלֶיהָ בֵּית דִּין מַה שֶׁתָּפְסָה, וּפוֹסְקִין לָהּ מְזוֹנוֹת, וּמְחַשְּׁבִין עָלֶיהָ וְהִיא נִזּוֹנֵית מִמַּה שֶּׁבְּיָדָהּ עַד שֶׁתָּמוּת אוֹ עַד שֶׁלֹּא יִהְיוּ לָהּ מְזוֹנוֹת, וְיִקְּחוּ הַיּוֹרְשִׁים אֶת הַשְּׁאָר. הגה: יֵשׁ אוֹמְרִים דְּלָא הָוֵי תְּפִיסָה אֶלָּא תְּפִיסָה (לט) מֵרְשׁוּת הָרַבִּים אוֹ מִסִּמְטָא, אֲבָל לֹא מֵרְשׁוּת יוֹרְשִׁין (הָרַ''ן פֶּרֶק אַלְמָנָה נִזּוֹנֵית בְּשֵׁם רַשִׁ''י). וְיֵשׁ חוֹלְקִין (כָּךְ מַשְׁמַע מִדִּבְרֵי הָרִיבָ''שׁ סִימָן שס''ד) וּלְכֻלֵּי עָלְמָא בָּעִינָן תְּפִיסָה גְּמוּרָה, דְּהַיְנוּ שֶׁתָּפְסָה מֵאֶחָד מִדַּרְכֵי הַקְּנִיּוֹת, אֲבָל אִם לֹא תָּפְסָה רַק מַפְתְּחוֹת הַחֲדָרִים לָא מִקְּרֵי תְּפִיסָה וְנוֹתְנִין הַכֹּל לַיּוֹרְשִׁין. וְדַוְקָא שֶׁתָּפְסָה בְּעַצְמָהּ, אֲבָל עַל יְדֵי שָׁלִיחַ לָא (מ) מְהַנֵּי תְּפִיסָתָהּ (בָּרִיבָ''שׁ סִימָן שס''ד וְסִימָן ק''ז):
 באר היטב  (לח) מטלטלין. עיין בד''מ אם תפסה שטרות אי מהני ועיין כנה''ג דף קי''ג ע''ב: (לט) מר''ה. הח''מ כתב דהיינו לדינא דגמר'. אבל לאחר תקנות הגאונים הרשות לתפוס אפילו מרשות היתומים. והב''ש כתב עליו דהא דמהני דוקא כשלא תפסה יותר כשיעור אבל אם תפסה יותר משיעור הראוי לה לא מהני תפיסה ברשות יורשים. וכתב עוד אפילו להפוסקים דס''ל תפיסה לא מהני מרשות היתומים מ''מ אם תפסה מעות מהני ע''ש ועיין כנה''ג דף קי''ג ע''ב סעיף נ''ב ונ''ג הפסק הלכה: (מ) מהני. מכתובת הריב''ש סי' ק''ז משמע דוקא כשיש שם ב''ח או מקבלי מתנה דהוי תופס במקום שחב לאחרים ולא מהני ע''י שליח. אבל אם אין שם אלא יורשים לא מיקרי חב לאחרים שיכולה לתפוס ע''י שליח. וכ''כ הרשד''ם קס''ד והרמ''ט ח''ג סי' ר''ב והר''ם אלשיך סי' ל''ז אבל מתשובת ב''י סי' ה' נראה דאפילו אין שם רק היורשים הוי נמי תופס במקום שחב לאחרים דהיינו ליורשים ולא מהני ע''י שליח וכ''כ הח''מ והב''ש:


כד אִם תָּפְסָה יוֹתֵר מֵהָרָאוּי לְהַגְבּוֹתָהּ בְּבֵית דִּין בְּבַת אַחַת, דְּהַיְנוּ כְּדֵי מְזוֹן שְׁלֹשִׁים יוֹם, וְאַחַר שֶׁכָּלָה מַה שֶּׁתָּפְסָה תָּבוֹא לִתְבֹּעַ מְזוֹנוֹת, מַשְׁבִּיעִין אוֹתָהּ לְדִבְרֵי הַכֹּל: 

כה אַלְמָנָה שֶׁבָּאָה לְבֵית דִּין לִתְבֹּעַ מְזוֹנוֹת, מוֹכְרִין בְּלֹא הַכְרָזָה וְנוֹתְנִין לָהּ מְזוֹנוֹת. וְכֵן יֵשׁ לָהּ לִמְכֹּר לִמְזוֹנוֹת שֶׁלֹּא בְּבֵית דִּין מֻמְחִין, אֶלָּא בִּשְׁלשָׁה אֲנָשִׁים (מא) נֶאֱמָנִים בְּלֹא הַכְרָזָה. וְכֵן אִם מָכְרָה בֵּינָהּ לְבֵין עַצְמָהּ שָׁוֶה בְּשָׁוֶה, מִכְרָהּ קַיָּם; וְיֵשׁ חוֹלְקִין בְּזוֹ:
 באר היטב  (מא) נאמנים. וא''צ להיות א' מהם גמיר וסביר. כתב הטור אלמנה שמכרה וטעתה אפילו בכ''ש מכרה בטל והמחבר השמיט בש''ע עיין ב''ש:


כו לֹא הִצְרִיכוּהָ בֵּית דִּין הֶדְיוֹטוֹת אֶלָּא לִמְכֹּר, אֲבָל לְמַשְׁכֵּן אֵינָהּ צְרִיכָה: 

כז אִם לָקְחָה הַקַּרְקַע לְעַצְמָהּ בִּסְכוּם יָדוּעַ, אֲפִלּוּ הוּא שָׁוֶה בְּשָׁוֶה, אֵינוֹ כְּלוּם אֲפִלּוּ הִכְרִיזָה, וְאִם נִתְיַקֵּר אַחַר כָּךְ צְרִיכָה לְהַחֲזִירוֹ לַיּוֹרְשִׁים, וַאֲפִלּוּ לֹא נִתְיַקֵּר, אִם יִרְצוּ יְבַטְּלוּ הַמִּקָּח: 

כח וְאִם הָיוּ בֵּית דִּין הֶדְיוֹטוֹת שָׁם, מִקָּחָהּ קַיָּם. וְיֵשׁ אוֹמְרִים שֶׁגַּם בָּזוֹ אֵינוֹ כְּלוּם עַד שֶׁיִּהְיוּ שָׁם בֵּית דִּין (מב) מֻמְחִין:
 באר היטב  (מב) מומחין. משמע אם משום בב''ד מומחין א''י לבטל המקח אפילו אם רוצים ליתן את שלה א''כ מוכח בכתובה שומא לא הדרא וכן פסק מהרש''ל בתשובה סי' נו''ן. והרב רמ''א בתשובתו סי' ט' חולק עליו ע''ש ועיין ב''ח. ואם הניחה בעלה רשאית ושלטנית לכל מה שתעשה ואנש לא ימחה בידה אם מכרה לעצמה מכרה קיים כנה''ג בשם תשובת כ''י ע''ש:


כט אַלְמָנָה שֶׁמָּכְרָה, הָאַחֲרָיוּת עַל (מג) הַיְתוֹמִים; וְאַף עַל פִּי כֵן כְּשֶׁבָּאָה לִגְבּוֹת כְּתֻבָּתָהּ אֵינָהּ יְכוֹלָה לִטְרֹף מֵהַלָּקוֹחוֹת שֶׁמָּכְרָה לָהֶם:
 באר היטב  (מג) היתומים. ואם לקחה לעצמה וטרפה ממנה נמי תחזור על היתומים ליתן לה מזונות משעה שמגיע לה. ואם הב''ד מכרו בשבילה הוי כאלו מכרה היא ע''ש:


ל כַּמָּה מוֹכְרִים לִמְזוֹנוֹת, כְּדֵי לָזוּן מֵהֶם שִׁשָּׁה חֳדָשִׁים וְלֹא (מד) יוֹתֵר. וְהַמָּעוֹת יִשָּׁאֲרוּ בְּיַד הַלּוֹקֵחַ, שֶׁלֹּא יִתְּנֵם לָהּ הַכֹּל מִיָּד, אֶלָּא כְּדֵי מְזוֹן שְׁלֹשִׁים יוֹם, וְכֵן מִשְּׁלשִׁים יוֹם לִשְׁלֹשִׁים יוֹם. וְחוֹזֶרֶת וּמוֹכְרָה שֵׁנִית לְשִׁשָּׁה חֳדָשִׁים; וְכֵן מוֹכֶרֶת וְהוֹלֶכֶת לְעוֹלָם, עַד שֶׁיִּשָּׁאֵר מֵהַנְּכָסִים כְּדֵי כְּתֻבָּתָהּ, גּוֹבָה כְּתֻבָּתָהּ מֵהַשְּׁאָר וְהוֹלֶכֶת לָהּ. הגה: יֵשׁ אוֹמְרִים הָא דְּמוֹכֶרֶת לְשִׁשָּׁה חֳדָשִׁים, הַיְנוּ דַּוְקָא קַרְקַע, אֲבָל בַּזְּמַן הַזֶּה דְּנִזּוֹנֵית מִמִּטַּלְטְלִין אֵין לִמְכֹּר אֶלָּא חֵפֶץ אֶחָד (טוּר בְּשֵׁם בַּעַל הָעִטּוּר):
 באר היטב  (מד) יותר. עיין ב''ח וב''ש:


לא אִם אֵין מוֹצְאִים לִקַּח כְּדֵי מְזוֹנוֹת שֶׁל שִׁשָּׁה חֳדָשִׁים, מוֹכְרִים בְּיוֹתֵר, לְפִי רְאוֹת עֵינֵי הַדַּיָּנִים, כְּדֵי שֶׁיִּהְיוּ לָהּ מְזוֹנוֹת: 

לב כְּשֶׁפּוֹסְקִין מְזוֹנוֹת לְאַלְמָנָה שֶׁאֵינָהּ נִזּוֹנֵית עִם הַיְתוֹמִים, אֵין נוֹתְנִין לָהּ לְפָחוֹת מִשְּׁלשִׁים יוֹם; וְכֵן לְאֵשֶׁת אִישׁ, כְּדֵי שֶׁלֹּא תִּצְטָרֵךְ לְהִתְבַּזּוֹת עַל מְזוֹנוֹתֶיהָ בְּבֵית דִּין בְּכָל יוֹם: 



סימן צד - חיוב דירת אלמנה וכסותה
(ואם אמרה שיתנו לה מזונות בבית אביה, ובו ז' סעיפים 
א כְּדֶרֶךְ שֶׁנִּזּוֹנֵית (א) אַלְמְנָתוֹ מִנְּכָסָיו, כָּךְ נוֹתְנִין לָהּ כְּסוּת וּכְלֵי תַּשְׁמִישׁ וּמָדוֹר, אוֹ יוֹשֶׁבֶת בַּמָּדוֹר שֶׁהָיְתָה בּוֹ בְּחַיֵּי בַּעֲלָהּ. הגה: וְאֵינָהּ מְשַׁמֶּשֶׁת בְּכָל הַבַּיִת עִם הַיּוֹרְשִׁים, רַק נוֹתְנִין לָהּ מָדוֹר מְיֻחָד לְפִי כְּבוֹדָהּ בַּבַּיִת (הָרַ''ן פֶּרֶק נַעֲרָה בְּשֵׁם הָרַשְׁבָּ''א וְהַמַּגִּיד מִשְׁנֶה פֶּרֶק י''ח). וְיֵשׁ אוֹמְרִים דִּיכוֹלִין לִתֵּן לָהּ מָדוֹר הַרָאוּי לָהּ בְּבַיִת (ב) אַחֵר (כֵּן מַשְׁמַע בַּמָּרְדְּכַי פֶּרֶק הַנּוֹשֵׂא וּבְפֶרֶק נַעֲרָה שֶׁנִּתְפַּתְּתָה). וְאֵין הָאַלְמָנָה יְכוֹלָה לְהַשְׂכִּיר מָדוֹר שֶׁלָּהּ לַאֲחֵרִים (תְּשׁוּבַת הָרַשְׁבָּ''א וּבְהָרַ''ן פֶּרֶק הַנּוֹשֵׂא). וּמִשְׁתַּמֶּשֶׁת בְּכָרִים וּבִכְסָתוֹת בַּעֲבָדִים וּשְׁפָחוֹת שֶׁנִּשְׁתַּמְּשָׁה בָּהֶם בְּחַיֵּי בַּעֲלָהּ, כְּשֶׁהָיָה בַּעֲלָהּ בִּמְדִינַת (ג) הַיָּם (בְּהָרַ''ן פֶּרֶק נַעֲרָה):
 באר היטב  (א) אלמנתו. כי כל הני מתנאי כתובה הם אפילו לא כתב לה. ואם תובעת כתובה או מוכרת הפסידה כל הני כמו דמפסדת מזונות. ובכלל כלי תשמיש איתא בש''ס משתמשת בכלי כסף ובכלי זהב כדרך שמשמשת בחיי בעלה: (ב) אחר. היינו אם לא הניח אלא בית א' אפילו אם הוא בית גדול ויכולים ליתן לה דירה באותו בית. מ''מ רשות בידם ליתן לה דירה בבית אחר. ואם יש להם שני בתים נותנים לה מדור בבית השני ולא בבית שדר בו אביהם ח''מ ב''ש ותוס' ורא''ש ורשב''א ושאר פוסקים לא ס''ל כן. ב''ש: (ג) הים. כלומר שודאי אלמנה אינה צריכה להתנהג בעבדים ובשפחות ובכלי כסף וזהב כדרך שהתנהגה כשהיתה אצל בעלה רק כמו שהיתה בחיי בעלה בלא בעלה דהיינו כשהיה בעלה במד''ה ואם בנות משפחתה אפילו אלמנות רגילים להשתמש בשתים ושלש שפחות או בכלי כסף וזהב נותנים לה לפי שאינה יורדת עמו רשב''א ח''מ ב''ש:


ב נָפַל הַמָּדוֹר, אֵין הַיּוֹרְשִׁין חַיָּבִין (ד) לִבְנוֹתוֹ. וְאִם אָמְרָה: הַנִּיחוּ לִי וַאֲנִי אֶבְנֶנּוּ מִשֶּׁלִּי, אֵין שׁוֹמְעִין לָהּ; וְכֵן לֹא תְּחַזֵּק (ה) בִּדְקוֹ וְלֹא תִּטְחֶה אוֹתוֹ, אֶלָּא תֵּשֵׁב בּוֹ כְּמוֹ שֶׁהוּא אוֹ תֵּצֵא:
 באר היטב  (ד) לבנותו. אלא נותנין לה דירה במקום אחר. ובכל הני כשאינה דרה אצלם מחויבים ליתן לה מזונות משלם אלא כשהעיכוב ממנה כמ''ש ס''ו אז נותנים לה כפי ברכת הבית: (ה) בדקו וכו'. ובדיעבד אם שיפצה מה שעשתה עשוי עיין ח''מ ב''ש:


ג וְאִם נָפַל, אֲפִלּוּ בְּנָאוּהוּ יוֹרְשִׁין, אִבְּדָה זְכוּתָהּ מִמֶּנּוּ: 

ד יוֹרְשִׁים שֶׁמָּכְרוּ מְדוֹר (ו) אַלְמָנָה, לֹא עָשׂוּ כְּלוּם:
 באר היטב  (ו) אלמנה. ואם האב נתן הדירה במתנת בריא לאחר מה שעשה עשוי אבל אם נתן במתנת ש''מ הוי כירושה והיא משתמשת במדור דדין הדירה כדין מזונות ח''מ וע' ב''ש:


ה נָפַל הַבַּיִת, אוֹ שֶׁלֹּא הָיָה לְבַעֲלָהּ בַּיִת אֶלָּא בְּשָׂכָר, נוֹתְנִין לָהּ (ז) מָדוֹר לְפִי כְּבוֹדָהּ, וְכֵן מְזוֹנוֹתֶיהָ וּכְסוּתָהּ לְפִי כְּבוֹדָהּ. וְאִם הָיָה כְּבוֹד בַּעֲלָהּ גָּדוֹל, נוֹתְנִין לָהּ לְפִי כְּבוֹדוֹ:
 באר היטב  (ז) מדור. בר''ן כתב דנותנים לה מעות לשכור דירה ועליה הטרחה לשכור הדירה:


ו אַלְמָנָה שֶׁאָמְרָה: אֵינִי זָזָה מִבֵּית אָבִי, פִּסְקוּ לִי מְזוֹנוֹת וּתְנוּ לִי שָׁם, יְכוֹלִין הַיּוֹרְשִׁין לוֹמַר: אִם אַתְּ אֶצְלֵנוּ יֵשׁ לָךְ מְזוֹנוֹת, וְאִם לָאו אֵין אָנוּ נוֹתְנִין לָךְ אֶלָּא כְּפִי בִּרְכַּת (ח) הַבַּיִת. וְאִם הָיְתָה טוֹעֶנֶת מִפְּנֵי שֶׁהִיא יַלְדָּה וְהֵם (ט) יְלָדִים, נוֹתְנִין לָהּ מְזוֹנוֹת הַמַּסְפִּיקִין לָהּ לְבַדָּהּ וְהִיא בְּבֵית אָבִיהָ. וְיֵשׁ אוֹמְרִים שֶׁאֵין זֶה טַעֲנָה אֶלָּא בְּאֵשֶׁת אָב שֶׁאֵינָהּ אִמָּם (טוּר בְּשֵׁם הָרְמַ''ה):
 באר היטב  (ח) הבית. לתוס' אין חילוק אלא לענין נר. נר לא' נר למאה ולענין מזונות אין חילוק. ולהרמב''ם אף לענין מזונות יש חילוק כמ''ש בפרק י''ח מה''א ה' שאכלו ביחד די להן בארבעה קבין וכשיאכל כל א' לבדו צריכים לכל א' קב א' ע''ש סי''ט ב''ש. וכל זה מאכילה ושתיה אבל במלבושים נותנין לה כדרך שהיו נותנין לה אם היתה יושבת עמהם הר''ם גלאנטי סימן קט''ז: (ט) ילדים. ואם היא זקנה והם ילדים אין שומעין לה רשד''ם חא''ה סי' קס''ז. וכתב כנה''ג וה''ה נמי אם היא ילדה והם זקנים אין שומעין לה ע''ש:


ז חַיָּבִים לִפְרֹעַ בִּשְׁבִילָהּ כֶּסֶף גֻּלְגָּלְתָּא וּמַס שֶׁעָלֶיהָ, כְּדֶרֶךְ שֶׁפָּרַע בַּעֲלָהּ בִּשְׁבִילָהּ. אֲבָל אֵין חַיָּבִים בְּפִדְיוֹנָהּ, וְלֹא בִּרְפוּאָתָהּ שֶׁיֵּשׁ לָהּ קִצְבָה, וְלֹא בִּקְבוּרָתָהּ: 



סימן צה - חיוב מעשה ידיה ליורשים
(ואם השביחו הנכסים אם נוטלת בהם), ובו ז' סעיפים 
א מֵאַחַר שֶׁהַיּוֹרְשִׁים חַיָּבִים בִּמְזוֹנוֹת (א) הָאַלְמָנָה, מַעֲשֵׂה יָדֶיהָ שֶׁלָּהֶם. וְאִם הַיּוֹרְשִׁים אוֹמְרִים לָהּ: טְלִי מַעֲשֵׂה יָדַיִךְ לִמְזוֹנוֹתַיִךְ, אֵין שׁוֹמְעִין לָהֶם. אֲבָל אִם הִיא אוֹמֶרֶת כֵּן, שׁוֹמְעִין לָהּ:
 באר היטב  (א) האלמנה. ב''ח וב''ש כתבו היכא דהברירה ביד היורשים ליתן לה מזונות או לא. לא זכו במעשה ידיה וח''מ לא כ''כ ע''ש:


ב אִם הָיְתָה מֵינִיקָה, יְכוֹלָה הִיא לוֹמַר: אֵינִי מֵינִיקָה אֶלָּא (ב) בְּשָׂכָר. וִיכוֹלָה הִיא לִתְבֹּעַ כְּתֻבָּתָהּ לְאַלְתַּר, אַף עַל פִּי שֶׁאֵינָהּ יְכוֹלָה לִנָּשֵׂא תּוֹךְ עֶשְׂרִים וְאַרְבָּעָה חֹדֶשׁ:
 באר היטב  (ב) בשכר. ויכולה היא לתבוע. כתב כנה''ג דנפל מחלוקת בדין זה אם תרתי מילי קאמר יכולה היא לומר איני מניקה אלא בשכר אפילו בניזונית מן היתומים. ויכולה היא ג''כ לתבוע כתובה. ממילא לפ''ז בעודה ניזונית מן היתומים אינה מניקה אלא בשכר. או חדא מילי קאמר והכל דבר א' והכי קאמר יכולה היא לומר איני מניקה אלא בשכר לפי שרוצה להתפרע מכתובתה אבל בעודה ניזונית מן היתומים ודאי שמניקה בחנם ע''ש מ''ש. וח''מ וב''ש כתבו באינה ניזונית איירי ע''ש. הר''ם אלשקאר סי' י''ב כתב מיהו בשכר כופין אותה ומניקתו עד כ''ד חודש. אבל הראנ''ח ח''א סי' צ''ה כתב דאם התינוק מכירה אז כופין אותה ומניקתו בשכר אבל אם אין מכירה אין כופין אותה וכ''כ הר''י אדרבי סי' שע''ב. וע''ל סי' פ' וסי' פ''ב מש''ש:


ג כָּל מְלָאכוֹת שֶׁהָאִשָּׁה עוֹשָׂה לְבַעֲלָהּ אַלְמָנָה עוֹשָׂה לַיּוֹרְשִׁים, חוּץ מִמְּזִיגַת הַכּוֹס וְהַצָּעַת הַמִּטָּה וְהַרְחָצַת פָּנִים יָדַיִם וְרַגְלַיִם: 

ד מְצִיאָתָהּ וּפֵרוֹת (ג) נְכָסֶיהָ לְעַצְמָהּ:
 באר היטב  (ג) נכסים. וה''ה מתנה שנתנו לה הרש''ך ח''א סי' ד':


ה צִמְצְמָה עַצְמָהּ (ד) וְהוֹתִירָה מִמְּזוֹנוֹתֶיהָ, וְכֵן אִם הוֹתִירָה מִכְּסוּתָהּ וּבְגָדֶיהָ, הַכֹּל (ה) לַיּוֹרְשִׁים:
 באר היטב  (ד) והותירה. דוקא שצמצמה והותיר בידה אבל אם צמצמה עצמה ממה שפסקו לה הב''ד והאכילה לבנים ממה שהיתה צריכה לתת לתוך פיה. הוא שלה הר''ם מטראני ח''א סי' שי''ב: (ה) ליורשים. וכתב ב''ש כשהיא אמם לא אמרינן כי היכא דתתגנה עליהם. וכן לענין שאר מלאכות אם היא אמם אינה חייבת לעשות להם. מיהו עשיות צמר חייבת שלא תשב בטל ע''ש:


ו (ו) כְּשֶׁבָּאָה הָאַלְמָנָה לְבֵית דִּין לִתְבֹּעַ מְזוֹנוֹתֶיהָ, אֵין מְחַשְּׁבִין עִמָּהּ עַל מַעֲשֵׂה יָדֶיהָ, עַד שֶׁיָּבוֹאוּ הַיּוֹרְשִׁים וְיִתְבְּעוּהָ, אִם יִמְצְאוּ לָהּ מַעֲשֵׂה יָדֶיהָ נוֹטְלִין אוֹתוֹ, וְאִם לָאו יֵלְכוּ לְדַרְכָּם. וְאִם הַיּוֹרְשִׁים קְטַנִּים, בֵּית דִּין מְחַשְּׁבִין עִמָּהּ וּפוֹסְקִין לָהּ מַעֲשֵׂה יָדֶיהָ כְּדֶרֶךְ שֶׁפּוֹסְקִין לָהּ מְזוֹנוֹת:
 באר היטב  (ו) ראו וכו'. הוא דעת הרשב''ם. ומשמע דאיירי בין בקרקע בין במטלטלין. ויש מי שאומר שבין אמרה ראו בין לא אמרה כל השבח ליורשים הוא תוס' והרא''ש. וכתב ב''ש מיהו במטלטלין י''ל דתוס' והרא''ש מודו דהשבח שלה ע''ש:


ז אַלְמָנָה שֶׁנִּזּוֹנֵית מִן הַיְתוֹמִים, וְהִנִּיחַ בַּעֲלָהּ קַרְקַע וְהִשְׁבִּיחַתּוּ, יֵשׁ מִי שֶׁאוֹמֵר, שֶׁכָּל הַשֶּׁבַח שֶׁלָּהֶם, וַאֲפִלּוּ שְׂכַר טִרְחָה אֵינָהּ נוֹטֶלֶת. וְיֵשׁ מִי שֶׁאוֹמֵר, שֶׁהַשֶּׁבַח הוּא לְעַצְמָהּ. וְיֵשׁ מִי שֶׁאוֹמֵר, שֶׁנּוֹטֶלֶת שְׂכַר טִרְחָה, אֶלָּא שֶׁיָּדָהּ עַל הַתַּחְתּוֹנָה. וְאִם אֵינָהּ נִזּוֹנֵית מִשֶּׁלָּהֶם, וְהִנִּיחַ בַּעֲלָהּ נְכָסִים מוּעָטִים שֶׁאֵין בָּהֶם כְּדֵי כְּתֻבָּתָהּ, יֵשׁ מִי שֶׁאוֹמֵר, שֶׁאִם אָמְרָה: רְאוּ מַה שֶּׁהִנִּיחַ לִי בַּעֲלִי וְאַשְׁבִּיחַ לְעַצְמִי, וְנִתְעַצְּלוּ מִלְּהַגְבּוֹת כְּתֻבָּתָהּ, אֲפִלּוּ הִשְׁבִּיחוּ הַנְּכָסִים אֶלֶף זוּז, הַשֶּׁבַח לְעַצְמָהּ. אֲבָל אִם הִשְׁבִּיחָה הַנְּכָסִים סְתָם, נוֹטֶלֶת כְּתֻבָּתָהּ וְהַמּוֹתָר לַיּוֹרְשִׁים. וְיֵשׁ מִי שֶׁאוֹמֵר, שֶׁבֵּין אָמְרָה רְאוּ, בֵּין לֹא אָמְרָה, כָּל הַשֶּׁבַח לַיּוֹרְשִׁים, וַאֲפִלּוּ כְּתֻבָּתָהּ לֹא תִּגְבֶּה מִמֶּנּוּ, אֶלָּא שֶׁנּוֹטֶלֶת שְׂכַר טִרְחָה וְיָדָהּ עַל הַתַּחְתּוֹנָה. הגה: וְכֵן עִקָּר, (ז) דְּהַשֶּׁבַח כֻּלּוֹ הוּא שֶׁל הַיְתוֹמִים, וְאֵינָהּ גּוֹבָה כְּתֻבָּהּ וְלֹא מְזוֹנוֹת מֵאוֹתוֹ שֶׁבַח (בַּמָּרְדְּכַי פֶּרֶק מִי שֶׁמֵּת); וְלָכֵן אַלְמָנָה שֶׁיָּשְׁבָה זְמַן אָרֹךְ בְּבֵית בַּעֲלָהּ וְנִזּוֹנֵית מֵהֶם עַד שֶׁבְּוַדַּאי כָּלָה הַקֶּרֶן שֶׁהִנִּיחַ בַּעֲלָהּ, אַף עַל גַּב דְּיֵשׁ כָּאן הַרְבֵּה מִן הַשֶּׁבַח שֶׁשִּׁבְּחָה, אֵינָהּ גּוֹבֵאת כְּתֻבָּתָהּ מִשָּׁם (הַטּוּר וּמהרי''ו סִימָן קע''ו). (ח) וְיֵשׁ חוֹלְקִין, אֶלָּא כָּל מַה שֶּׁהוֹצִיאָהּ מְנַכִּין מִן הַשֶּׁבַח וְגוֹבֵאת כְּתֻבָּתָהּ מִן הַקֶּרֶן וְלֹא מִן הַשֶּׁבַח (מַהֲרִי''ל סִימָן מ''ו). וְעַיֵּן לְקַמָּן רמ''א סִימָן ק':
 באר היטב  (ז) דהשבח וכו'. היינו כשלא אמרה ראו. בזה הכריע רמ''א כהפוסקים דאינה גובה אבל אם אמרו ראו י''ל לכ''ע השבח שלה כמ''ש ובקרקע ג''כ לדעת רוב פוסקים השבח שלה עיין ח''מ ב''ש. ונדוניא ותוספת שליש נוטלת משבח כ''כ בנ''ש. והא דאינה גובה כתובתה משבח. ומן המטלטלין גובה בזמן הזה. משום שבח גרע טפי כמ''ש בהרא''ש ב''ש: (ח) ויש חולקין וכו'. הדיעה א' הוא דעת מהר''י ווייל סי' קע''ז. והי''א הוא דעת מהר''י סג''ל סי' מ''ו ע''ש. וכתב הב''ש דלא פליגי דמהרי''ל איירי דהוצי' למסים ולשידוכי בנים אז י''ל דהוציאה מן העזבון. ומהרי''ו איירי דהוציא' לצרכה ע''ש. והח''מ כתב דסברת מהרי''ל היא סברא נכונה היא. ונדון דמהרי''ו איירי שמתה האלמנה ואז יכולין היורשים לטעון. האלמנה היתה יודעת שכל ימי חייה לא נדחה אותה. ע''כ אכלה הקרן ומה שנשאר הוא מן השבח אבל אלמנה הטוענת בחייה כל מה שאכלתי בלתי מן השבח והקרן השארתי לי לגביית כתובתי ודאי טענתה טענה ואין חולק ע''ז ב''ש:




סימן צו - שבועת אלמנה וגרושה על כתבה
ובו כ''א סעיפים 
א אֵין אַלְמָנָה גּוֹבָה כְּתֻבָּתָהּ, עִקָּר וְתוֹסֶפֶת, אֶלָּא (א) בִּשְׁבוּעָה. וְנִכְסֵי מְלוֹג וְנִכְסֵי צֹאן בַּרְזֶל, אוֹ נְכָסִים שֶׁיִּחֵד לָהּ בִּכְתֻבָּתָהּ (ב) בְּעַיִן, אִם אוֹתָם שֶׁהִכְנִיסָה לוֹ הֵם בְּעַצְמָם (ג) קַיָּמִים, (ד) אוֹ דְּבָרִים שֶׁיָּדוּעַ שֶׁבָּאוּ מִכֹּחָם, נוֹטֶלֶת אוֹתָם בְּלֹא שְׁבוּעָה. וְאִם נִכְסֵי צֹאן בַּרְזֶל אֵינָם קַיָּמִים, וְלֹא דְּבָרִים הַבָּאִים מִכֹּחָם, וּבָאָה לִפָּרַע מִנְּכָסָיו, אֵינָהּ נִפְרַעַת אֶלָּא בִּשְׁבוּעָה. וְהוּא הַדִּין אִם יִחֵד לָהּ מִטַּלְטְלִים בִּכְתֻבָּתָהּ, שֶׁיֵּשׁ לְחַלֵּק בָּהֶם כְּמוֹ שֶׁחִלַּקְנוּ בְּנִכְסֵי צֹאן בַּרְזֶל. וְאִם יִחֵד לָהּ קַרְקַע בִּכְתֻבָּתָהּ, אַף עַל פִּי שֶׁלֹּא פֵּרַשׁ אֶלָּא מִצַּד אֶחָד, נוֹטַלְתּוֹ בְּלֹא שְׁבוּעָה. וְאִם מֵתָה קֹדֶם שֶׁנִּשְׁבְּעָה, אֵין יוֹרְשֶׁיהָ (ה) יוֹרְשִׁין כְּתֻבָּתָהּ, שֶׁאֵין אָדָם מוֹרִישׁ לְבָנָיו מָמוֹן שֶׁאֵין יָכוֹל לִגְבּוֹתוֹ אֶלָּא בִּשְׁבוּעָה. הגה: וְעַיֵּן בְּחִלּוּקֵי דִּין זֶה בְּחשֶׁן הַמִּשְׁפָּט סִימָן ק''ח. יֵשׁ אוֹמְרִים הָא דְּאֵין יוֹרְשֶׁיהָ יוֹרְשִׁין כְּתֻבָּתָהּ הַיְינוּ בִּדְלֹא תָּפְסָה, אֲבָל תָּפְסָה, יוֹרְשֶׁיהָ יוֹרְשִׁין כְּתֻבָּתָהּ הוֹאִיל וְהֵן מֻחְזָקִין; (כֵּן מַשְׁמַע בַּטּוּר חשֶׁן הַמִּשְׁפָּט סִימָן ק''ח וּבַמָּרְדְּכַי רֵישׁ אַלְמָנָה נִזּוֹנֵית וּבְפֶרֶק מִי שֶׁמֵּת וּמהרי''ו סִימָן צ''ה וּבִתְרוּמַת הַדֶּשֶׁן סִימָן ש''ל). וְיֵשׁ חוֹלְקִים (מָרְדְּכַי פֶּרֶק כָּל הַנִּשְׁבָּעִין בְּשֵׁם מוהר''ם), וְעַיֵּן בְּחשֶׁן הַמִּשְׁפָּט סִימָן ק''ח. אִם הַיּוֹרְשִׁים אוֹמְרִים: נִשְׁבְּעָה, עֲלֵיהֶם לְהָבִיא (ו) רְאָיָה (רִיבָ''שׁ סִימָן קס''ט). אִם פָּרְעוּ לָהּ מִקְצָת (ז) כְּתֻבָּתָהּ וְעָשׂוּ לָהּ שְׁטָר חוֹב עַל הַנִּשְׁאָר, יוֹרְשֶׁיהָ יוֹרְשִׁין הַחוֹב הַהוּא אֲפִלּוּ לֹא נִשְׁבְּעָה (בֵּית יוֹסֵף בְּשֵׁם תְּשׁוּבַת הָרַשְׁבָּ''א סִימָן תתפ''ו). אַלְמָנָה שֶׁנִּשְׁתַּתְּקָה, וְרָמְזָה קֹדֶם מִיתָתָהּ שֶׁלֹּא נָטְלָה כְּלוּם, סָגֵי בְּכָךְ וְהָוֵי כְּאִלּוּ נִשְׁבְּעָה (בֵּית יוֹסֵף בְּשֵׁם תְּשׁוּבַת הָרַשְׁבָּ''א). אִשָּׁה שֶׁנִּשְׁתַּטֵּית וְנִתְאַלְמְנָה, (ח) אֵין יוֹרְשֶׁיהָ נוֹטְלִין כְּתֻבָּתָהּ הוֹאִיל וְאֵינָהּ יְכוֹלָה לִשָּׁבַע (בֵּית יוֹסֵף בְּשֵׁם תְּשׁוּבַת הָרַשְׁבָּ''א, וְכֵן כָּתַב הָרַמְבַּ''ן בִּתְשׁוּבוֹת סִימָן ס''ו). וְעַיֵּן לְקַמָּן סִימָן ק''ה סָעִיף ג'. אֲבָל אִם (ט) נִתְגָּרְשָׁה וּמֵתָה, יוֹרְשֶׁיהָ נִשְׁבָּעִים: שֶׁלֹּא פְּקָדַתְנוּ, וְנוֹטְלִין וַאֲפִלּוּ מִיּוֹרְשָׁיו, אִם מֵת אַחֲרֶיהָ:
 באר היטב  (א) בשבועה. ואין פוחתים לה אם נפחתו הנכסים קודם שנשבעה עיין תשובת הרא''ש כלל פ''ד ב''ש: (ב) בעין וכו'. עיין בטור סי' צ''ח שם הביא מחלוקת רש''י והרי''ף לרש''י אפי' אינו בעין לא חיישינן תו לצררי כיון שנתן לה פ''א לא חיישינן וכאן משמע כהרי''ף: (ג) קיימים. עיין במהר''ם מינץ סי' צ''ו. ובהרמ''ט ח''א סי' צ''ו. ובהרמ''ט ח''א סי' ס''ט ורלנ''ח סי' נ''ח. והרש''ך ח''ב סי' ל''ז ובהר''א ששון סי' כ''ג וכנה''ג דף קי''ו ע''א. וכתב ב''ש ובזמן הזה שכוללים הכל בסכום א' וכותבים כל הסך שהוא חייב לה סך כך וכך י''א לכ''ע צריכה שבועה אפילו אם הכל בעין כיון שהחוב שלה הוא על סך מעות. מיהו מתשובת רלנ''ח ובתשו' מהר''י לבית הלוי כלל ג' סי' י''ט לא משמע כן ועיין תשובת מהרש''ל סי' מ''ט שם מבואר אם כתובה נגבה ממלוה שהלוה בעלה קודם הנשואין ב''ש: (ד) אין היורשים וכו'. ל''ש עיקר כתובה ל''ש תוספת נדוניא הרש''ך ח''א סי' ק''נ וקע''ז. בתנאי החשבון לא אמרינן אין אדם מוריש שבועה לבניו דאין החשבון בא מכח ירושת האלמנה אלא מכח תנאי האב. מקור ברוך סי' ס' וכ''כ כנה''ג בשם תשובת כ''י ע''ש. עיין הרשד''ם חא''ה סי' קי''ט. וכנה''ג דף ק''ד ע''ב סעיף י''ג. ובהרדב''ז ח''א סי' פ''ח וקפ''ט. ובספר מעשה חייא בתשו' סי' ב': (ה) יורשין וכו'. ג' מיני תפיסה יש א' אם תפסה האשה בחייה ויורשיה מוחזקים בו. בזה לא אמרינן אין אדם מש''ל. ב' אם האשה תפסה והיורשים אין מוחזקים בו אלא מונח ביד ב''ד כנדון דת''ה סי' ש''ל. ובת''ה שם לא החליט הדבר זה למעשה ומסיים שם ולכל הפחות היה נראה דחולקים. ג' אם היורשים תפסו אחר מיתה. ומבואר במרדכי אם ליכא עדים וראו לכ''ע מהני התפיסה אלא אם איכ' עדים וראו בזה פליגי הפוסקים וע''ז קאי ויש חולקים שהבי' הרמ''א והר''ן והראבי''ה ס''ל אפ''ה מהני התפיסה. ועיין בח''מ סי' ק''ח. ועיין בהר''א ששון סי' נ''ג ובמהר''ט סי' מ''ד וכנה''ג בח''מ סי' ק''ח. ואם הב''ד נתנו לה בעד הכתובה והיא לא נשבעה על הכתובה ומתה זכו היורשים לכ''ע. כתב בתשובת ש''י. כשיש בעלי חובות על אביה י''ל היורשים לא ניחא לן השבועה של אמנו כי השבועה תקנו חז''ל לטובת היורשים. ואז יורשים את הכתובה וא''צ לשלם ממעות הכתובה לבע''ח ב''ש ע''ש: (ו) ראיה. הרדב''ז ח''א סי' קע''ז וסי' רכ''ג. וכנה''ג קי''ד ע''ב סכ''ב. ודף קי''ו סל''ט: (ז) כתובתה. ה''ה אם לא פרעו לה אלא זקפו בחוב ועשו שט''ח הוי כפרעון דהא מהשתא הוי כאלו לקחו הם הלואה ח''מ ב''ש. ועיין הרדב''ז ח''א סי' רכ''ג ומקור ברוך סי' ס': (ח) יורשיה. עיין בב''י. וכתב הח''מ אפילו במקום שנוהגים כאנשי יהודה שמסלקים אלמנה בע''כ מ''מ הכא דאינה בת שבועה לכן חייבים ליתן הכתובה ביד הב''ד בלא שבועה או יתנו לה מזונות עד שתתפקח: (ט) נתגרשה. משום דדוק' שבועה נגד היתומים קי''ל אין אדם מוריש ומוכר. עיין ב''ש. ובכל אלו דינים דאין אדם מש''ל אין קורעין הכתובה ש''ס ובח''מ סי' ק''ח:


ב מַה שְּׁבוּעָה נִשְׁבַּעַת הָאַלְמָנָה, שֶׁלֹּא הִתְפִּיסָהּ הַבַּעַל, וְשֶׁלֹּא תָּפְסָה הִיא מִשֶּׁלּוֹ (י) כְּלוּם. וְיֵשׁ מִי שֶׁאוֹמֵר, שֶׁצְּרִיכָה לִשָּׁבַע שֶׁלֹּא מָחֲלָה לוֹ כְּתֻבָּתָהּ וְשֶׁלֹּא מָכְרָה לוֹ. הגה: וְאִם נִשְׁבְּעָה סְתָם: שֶׁלֹּא נֶהֱנֵיתִי (יא) מִכְּתֻבָּתִי, סָגֵי בְּכָךְ (הָרַ''ן פֶּרֶק הַשּׁוֹלֵחַ). וְנָהֲגוּ גַּם כֵּן לְהַשְׁבִּיעַ אוֹתָהּ שֶׁלֹּא בִּזְבְּזָה כְּלוּם שֶׁלֹא בִּרְשׁוּת בַּעֲלָהּ, וְאִם בַּעֲלָהּ אֵינוֹ בַּר דַּעַת אוֹמְרִים סְתָם: שֶׁלֹּא בִּזְבְּזָה יוֹתֵר מִן הָרָאוּי (מַהֲרִי''ק שֹׁרֶשׁ י''ט):
 באר היטב  (י) כלום. כתב ב''ח שבועה זו מגלגלין אגב השבועה שלא התפיס לה בעלה צררי דזהו דבר הרגיל מגלגלין עליה ג''כ שלא תפסה בעצמה ולכן גרושה א''צ לשבע שלא תפסה בעצמה ואם נשבע הבעל שבועת אין לי תו לא חיישינן שהתפיס לה צררי תשובת ש''י ב''ש. ועיין כנה''ג דף קי''ו ע''א סעיף ל''ד דף קי''ד ע''ד ס''ג: (יא) מכתובתי. ובכלל זה אפי' אם גזלה מבעלה דגזלה עולה לפרעון ונהנית מכתובה. ומזה נשמע שאם הגזלן יש לו שטר על הנגזל אינו יוכל לשבע שלא נפרע השטר דממון הגזילה עולה לפרעון אע''ג דלאו לפרעון לקחה הר''ן ח''מ ב''ש:


ג אִם הָאַלְמָנָה רוֹצָה לִטֹּל כְּתֻבָּתָהּ, וְאֵינָהּ רוֹצָה לִשָּׁבַע עַד שֶׁיִּגְדְּלוּ בָּנֶיהָ, שֶׁמָּא יִמְחֲלוּ לָהּ הַשְּׁבוּעָה, אֵין שׁוֹמְעִין לָהּ: 

ד אַלְמָנָה שֶׁאוֹמֶרֶת: מָנֶה נָתַן לִי בְּמַתָּנָה שֶׁלֹּא יִכָּנֵס בִּכְתֻבָּתִי, אִם הִיא מֻחְזֶקֶת (יב) בְּמָנֶה וִיכוֹלָה לִטְעֹן אֵין בְּיָדִי מִשֶּׁל בַּעֲלִי כְּלוּם, נֶאֱמֶנֶת בְּמִגּוֹ:
 באר היטב  (יב) במנה. עי' ב''י אם היא מוחזקת בשטר. אם יש בידה שטר מתנה ונפסלת מחמת קורבת העדים שוב אינה נאמנת במיגו מהרי''ט בתשובה סי' ק''ה: ועי' במהר''ם אלשיך סי' צ''ט והר''י אדרבי סי' כ''ח. אם יצא הקול שיש לה ממון הרבה יותר מכתובתה לא מהני לה המגו הר''ם גלאנט''י סי' צ''ח. אם יש לה מגו והוי מגו דהעזה אינה נאמנת הר''ם גלאנט''י סי' י''ז. אם מעיקר' היתה אומרת שלא הי' לה בנכסי בעלה אלא כתובתה ואח''כ כשמתו בניה אמרה שבעלה נתנם לה במתנה אינה נאמנת הר''ם גלאנט''י סי' ל''ז. ומהרי''ט ח''א סי' ל''ג. אי מהני מיגו באשה הנותנת בתוך הבית או במטלטלין הידועין לבעל עיין כנה''ג דף קי''ו ע''ב. אם חלוקה בעיסתה אפילו בנושאת ונותנת בתוך הבית נאמנת דאימר מעיסתה קמץ רלנ''ח סי' צ' מהר''ם גלאנטי סי' צ''ז. במקום שהאלמנה נאמנת ה''ה אם נתנה במתנה מתנתה מתנה רלנ''ח סי' צ''ח:


ה אַלְמָנָה שֶׁמָּכְרָה אוֹ נָתְנָה, קַיָּם אִם נִשְׁבְּעָה לְבַסוֹף, וּמְנַכִּין אוֹתָהּ בִּכְתֻבָּתָהּ. וְהָנֵי מִלֵּי בְּמִטַּלְטְלִי, אֲבָל בִּמְקַרְקְעֵי, אֲפִלּוּ נִשְׁבְּעָה לְבַסוֹף, אֵין מְכִירָתָהּ וּמַתְּנָתָהּ קַיָּמִים, אֶלָּא אִם כֵּן שָׁמוּ לָהּ בֵּית דִּין, אֲפִלּוּ שֶׁל (יג) הֶדְיוֹטוֹת. וְיֵשׁ מִי שֶׁאוֹמֵר, שֶׁצָּרִיךְ שֶׁיִּגְבּוּ לָהּ בֵּית דִּין. הגה: וְיֵשׁ אוֹמְרִים דְּאַף (יד) בְּמִטַּלְטְלִים מְכִירָתָהּ וּמַתְּנָתָהּ בְּטֵלָה, אַף עַל גַּב דְּנִשְׁבְּעָה לְבַסוֹף, הוֹאִיל וְלֹא נִשְׁבְּעָה תְּחִלָּה. וְיֵשׁ אוֹמְרִים דְּיֵּשׁ לָדוּן בָּזֶה לְפִי רְאוּת עֵינֵי הַדַּיָּן (מָרְדְּכַי פֶּרֶק הַכּוֹתֵב), כִּי בְּמָקוֹם שֶׁנִּרְאֶה לַדַּיָּן שֶׁלֹּא תָּפְסָה צְרָרֵי, כְּגוֹן שֶׁמֵּת (טו) פִּתְאֹם אוֹ כַּדּוֹמֶה, יֵשׁ לָדוּן שֶׁמְּכִירָתָהּ וּמַתְּנָתָהּ קַיָּם (הָרֹא''שׁ כְּלָל פ''ה). וְכֵן אִם מֻחְזָקִים (טז) הַמְקַבֵּל אוֹ הַקּוֹנֶה. וְכֵן נִרְאֶה לְהוּ לָדוּן. וְכָל זֶה כְּשֶׁהָאִשָּׁה חָזְרָה בָּהּ לְאַחַר שֶׁנִּשְׁבְּעָה, אֲבָל אִם לֹא חָזְרָה, מְכִירָתָהּ וּמַתְּנָתָהּ קַיָּמִים מֵעַכְשָׁו (מַהֲרִי''ק שֹׁרֶשׁ ח''י); וְלָכֵן אַלְמָנָה שֶׁלֹּא נִשְׁבְּעָה עַל כְּתֻבָּתָהּ, וְנִשֵּׂאת לַבַּעַל וְהִכְנִיסָה לוֹ הַרְבֵּה (מָמוֹן) מִמָּמוֹן בַּעֲלָהּ הָרִאשׁוֹן, תִּשָּׁבַע עֲדַיִן. וְאִם מֵתָה, הַבַּעַל הַשֵּׁנִי יוֹרְשָׁהּ וּמַחֲזִיק בְּמַה שֶׁבְּיָדָהּ (הַגָּהוֹת מָרְדְּכַי דִּכְתֻבּוֹת). וְעַיֵּן לְקַמָּן סִימָן ק''א:
 באר היטב  (יג) הדיוטות. משמע דבמטלטלין א''צ שומא כלל אפי' של הדיוטות. וח''מ וב''ש הקשו ר''ל אפי' במטלטלין הדין כן ע''ש: (יד) במטלטלין. אפי' ליכא עדים וראיה אע''ג דלענין ירושה כשליכא עדים וראו זכו היורשים כמ''ש לעיל שאני לקוחות ומקבלי מתנות עיין ב''ש וכנה''ג דף קי''ז ע''א סעיף נ''ו מש''ש: (טו) פתאום. ח''מ כתב לא ידעתי למה לא הביא דיעה זו לעיל סעיף א' שם מת פתאום לא חיישינן לצררי והיורשים גובין הכתובה ע''ש. והב''ש כתב דמשמע דלא מהני מ''פ אלא לענין זה ע''ש עיין מהר''י ווייל סי' צ''ח ובהרשד''ם חא''ע סי' קנ''ב. ומהר''ם מינץ סי' צ''ג: (טז) המקבל. נראה אפילו לא נשבעה כלל ומתה אין מוציאין מידם. אפילו איכא עדים וראו. ואם מכרה מטלטלין בלא שומת ב''ד ג''כ אין מוציאין מן הלוקח דהא הלוקח י''ל קים לי כהרמב''ם דס''ל מכרה קיים. וכל זה איירי כשהניח יותר ממה שמכרה אבל אם לא הניח אלא מה שמכרה מבואר בסמוך ב''ש:


ו אַלְמָנָה שֶׁמָּחֲלָה (יז) לְבַעַל חוֹב שֶׁל בַּעֲלָהּ, אֵינוֹ כְּלוּם:
 באר היטב  (יז) לבע''ח וכו'. דאין כח בידה לא ליתן ולא למחול. ואם היה לבעלה ש''ח והחזיר' השט''ח ללוה ואמרה אני מקבל בסך כתובתי אפשר לדמות למכירת מטלטלין. אבל לענין מחילה בע''פ בודאי לא מהני ובשטר היה ראוי לדמו' למתנו' מטלטלין ויש לחלק. ועי' ב''ח ח''מ ב''ש. ואם לא הניח שאר נכסים ואין לה לגבות אלא מחוב זה. אז אותו חוב משועבד לה מדר''נ מהני מחילה שלה אע''ג דלא נשבעה עדיין ט''ז. והב''ש חולק עליו ע''ש. אלמנה שנתנה מתנה לא' מבניה ולא נשבעה ומתה וחלקו הנכסים שוה בשוה ולא ערער עליו אין זה מחילה כנה''ג דף קי''ז ע''א סנ''ד:


ז פְּעָמִים שֶׁאַף גְּרוּשָׁה מַשְׁבִּיעִין אוֹתָהּ, אֲפִלּוּ לֹא (יח) יִטְעֹן, כְּגוֹן פּוֹגֶמֶת כְּתֻבָּתָהּ; כְּגוֹן שֶׁהָיְתָה כְּתֻבָּתָהּ אֶלֶף, וְאָמַר לָהּ: הִתְקַבַּלְתְּ כְּתֻבָּתִיךְ, וְהִיא אוֹמֶרֶת: לֹא הִתְקַבַּלְתִּי אֶלָּא מָנֶה, אֲפִלּוּ יֵשׁ לָהּ עֵדִים כַּמָּה קִבְּלָה, וַאֲפִלּוּ דִּקְדְּקָה מַה שֶּׁנָּטְלָה אֲפִלּוּ כַּחֲצִי פְּרוּטָה, לֹא תִּפָּרַע אֶלָּא בִּשְׁבוּעָה:
 באר היטב  (יח) יטעון וכו'. נראה אחר שנמנע להשביעה אין משביעין את האלמנה כל אלו שבועו'. מיהו אם הית' חייבת שבועה דאוריי' צריכ' לישבע ולא נמנעו אלא מה שהוא תקנו' חז''ל ב''ש:


ח וְכֵן אִם עֵד אֶחָד מְעִידָהּ שֶׁהִיא פְּרוּעָה: 

ט וְכֵן אִם הִיא טוֹרֶפֶת מִלָּקוֹחוֹת. הגה: וְכֵן אִם הָיוּ לוֹ שְׁתֵּי נָשִׁים (יט) וְגֵרַשׁ אַחַת, צְרִיכָה לִשָּׁבַע לַשְּׁנִיָּה (בֵּית יוֹסֵף בְּשֵׁם הַמַּגִּיד מִשְׁנֶה), וּכְמוֹ שֶׁיִּתְבָּאֵר לְקַמָּן סָעִיף ט''ז:
 באר היטב  (יט) וגירש. אחת צריכה לישבע לשני' כצ''ל כלו' שגירש לשתיהן. א' נשבעת לשני'. היינו הראשונה נשבעת לשני' עיין ח''מ ב''ש:


י וְכֵן אִם הִיא נִפְרַעַת שֶׁלֹּא בְּפָנָיו. וְהוּא שֶׁיִּהְיֶה בְּמָקוֹם רָחוֹק. אֲבָל אִם הוּא בְּמָקוֹם קָרוֹב כְּדֵי שֶׁיֵּלֵךְ הַשָּׁלִיחַ וְיַחֲזֹר תּוֹךְ שְׁלֹשִׁים יוֹם, מוֹדִיעִין אוֹתוֹ, וְאִם לֹא יָבוֹא יַשְׁבִּיעוּהָ וְתִטֹּל; וְהָאִשָּׁה נוֹתֶנֶת שְׂכַר הַשָּׁלִיחַ וּמוֹסֶפֶת עַל כְּתֻבָּתָהּ: 

יא כָּל אֵלּוּ הַשְּׁבוּעוֹת אַף עַל פִּי שֶׁהֵם דְּרַבָּנָן, הֵן בִּנְקִיטַת חֵפֶץ. וְאִם קָדְמָה וְתָפְסָה מָעוֹת וְאֵינָהּ רוֹצָה לִשָּׁבַע, לֹא מַפְּקִינָן (כ) מִנַּהּ, וְאַפּוֹכֵי (כא) לָא מַפְּכִינָן לַהּ:
 באר היטב  (כ) מינה. עיין סמ''ע סי' פ''ב ס''ק כ''ב וסי' פ''ז ס''ק כ''ב ומ''ש הש''ך: (כא) מפכינן. ע' בח''מ סי' פ''ז סי''ב ועיין ב''ח כאן:


יב כְּשֶׁהִיא רוֹצָה לִשָּׁבַע, אִם הִיא חֲשׁוּדָה עַל הַשְּׁבוּעָה, שֶׁכְּנֶגְדָּהּ יִשָּׁבַע (כב) וְיִפָּטֵר. וְאִם גַּם הוּא חָשׁוּד, אֵין כָּאן לֹא שְׁבוּעָה וְלֹא תַּשְׁלוּמִין:
 באר היטב  (כב) ויפטור. ובח''מ סי' צ''ב ס''ט אי' פלוגת' בזה ע''ש ומש''ש הש''ך ועיין ב''ח כאן:


יג כְּשֶׁעֵד אֶחָד מְעִידָהּ שֶׁהִיא פְּרוּעָה, יָכוֹל לַהֲבִיאָהּ לִידֵי שְׁבוּעָה דְּאוֹרָיְתָא. כֵּיצַד, יִפְרַע לָהּ כְּתֻבָּתָהּ שֵׁנִית בִּפְנֵי הָעֵד הָרִאשׁוֹן וְעֵד אַחֵר עִמּוֹ, וְיִתְבָּעֶנָּה מַה שֶּׁנָּתַן לָהּ תְּחִלָּה, וְיֹאמַר: בְּהַלְוָאָה נְתַתִּיו לָךְ; וְהוּא שֶׁיּוֹדִיעַ לָעֵד הָרִאשׁוֹן שֶׁמְּכַוֵּן לְכָךְ: 

יד הוֹצִיאָה שְׁטַר כְּתֻבָּתָהּ בְּאֶלֶף זוּז, וְהוּא אוֹמֵר: נִפְרַעַת הַכֹּל, וְהִיא אוֹמֶרֶת: לֹא נִפְרַעְתִּי כְּלוּם אֲבָל אֵין לִי עָלֶיךָ אֶלָּא חֲמֵשׁ מֵאוֹת כִּי אֲמָנָה הָיְתָה בֵּינִי לְבֵינְךָ, נוֹטֶלֶת בְּלֹא שְׁבוּעָה. אֲבָל אִם אוֹמֶרֶת: אֵין בִּשְׁטַר כְּתֻבָּתִי אֶלָּא חֲמֵשׁ מֵאוֹת, (כג) אֵינָהּ נִפְרַעַת בִּשְׁטָר זֶה שֶׁיֵּשׁ בּוֹ אֶלֶף, כְּלוּם. וְהַבַּעַל יִשָּׁבַע שְׁבוּעַת הֶסֵּת וְיִפָּטֵר (הָרַמְבַּ''ם פֶּרֶק ט''ז, וְכֵן כָּתַב הַבֵּית יוֹסֵף):
 באר היטב  (כג) ת''ק. מיהו במקום שאין כותבין כתובה אף שכתובה זו חספא היא מ''מ גובאת מחמת התנאי ב''ד הג''א ב''ש:


טו הִיא אוֹמֶרֶת: בְּתוּלָה נְשָׂאתַנִי וּכְתֻבָּתִי מָאתַיִם, וְהַבַּעַל אוֹ הַיּוֹרְשִׁים אוֹמְרִים: לֹא כִּי, אֶלָּא אַלְמָנָה, וְהַכְּתֻבָּה נֶאֶבְדָה, אוֹ בְּמָקוֹם שֶׁאֵין כּוֹתְבִין כְּתֻבָּה; אִם יֵשׁ עֵדִים שֶׁעָשׂוּ לָהּ כְּמִנְהַג הַבְּתוּלוֹת, כְּתֻבָּתָהּ מָאתַיִם, אֲפִלּוּ אִם אֶחָד הָיָה קָטָן כְּשֶׁרָאָה הָעֵדוּת וְעַכְשָׁו הוּא גָּדוֹל וְיֵשׁ אַחֵר עִמּוֹ, מְהַנֵּי. וְאִם אֵין עֵדִים, לֹא תִּטֹּל אֶלָּא מָנֶה. וְהַבַּעַל צָרִיךְ לִשָּׁבַע, יֵשׁ מִי שֶׁאוֹמֵר שְׁבוּעָה דְּאוֹרָיְתָא, וְיֵשׁ מִי שֶׁכָּתַב שְׁבוּעַת הֶסֵת. הגה: וְיֵשׁ אוֹמְרִים בְּמָקוֹם שֶׁאֵין כּוֹתְבִין כְּתֻבָּה, שְׁבוּעַת הֶסֵּת; בְּמָקוֹם שֶׁכּוֹתְבִין, וְנֶאֶבְדָה, שְׁבוּעָה דְּאוֹרָיְתָא, דַּהֲרֵי מָצֵי הַכֹּל לִכְפֹּר וְלוֹמַר: פָּרַעְתִּי, וְלָכֵן מִקְּרֵי מוֹדֶה מִקְצָת (הַמַּגִּיד מִשְׁנָה פֶּרֶק י''ו). וְעַיֵּן לְקַמָּן סִימָן ק' (סָעִיף ו'): 

טז מִי שֶׁהָיָה נָשׂוּי אַרְבַּע נָשִׁים, שֶׁנְּשָׂאָם זוֹ אַחַר זוֹ, וּמֵת, וּבָאוֹת לִגְבּוֹת כְּתֻבָּתָן, הָרִאשׁוֹנָה נִשְׁבַּעַת (כד) לַשְּׁנִיָּה שֶׁאֵין לָהּ מִשֶּׁל בַּעֲלָהּ כְּלוּם, וְהַשְּׁנִיָּה לַשְּׁלִישִׁית, וְהַשְּׁלִישִׁית לָרְבִיעִית, וְהָרְבִיעִית נִשְׁבַּעַת לַיְתוֹמִים; וַאֲפִלּוּ הֵם גְּדוֹלִים, אֵין נִפְרָעִים מֵהֶם אֶלָּא בִּשְׁבוּעָה:
 באר היטב  (כד) לשניה. ודוק' כשטוענת השבע לי שלא לקחת מבעלי כלום רש''י והר''ן עיין ב''ש ס''ק כ''ד. ודע דכל אלו דינים דנזקקים לגבו' הכתובה אפילו מיתומים קטנים גובים כדי שיהא לה מעות שתנשא בו. ואפי' אם היא זקנה שאינה ראוי להנשא נזקקים לה עיין ב''ש:


יז וְאִם הָיוּ כֻּלָּן חֲתוּמוֹת בְּיוֹם אֶחָד בְּמָקוֹם שֶׁכּוֹתְבִין שָׁעוֹת, הָרִאשׁוֹנוֹת תִּקְדַּם; וְאִם אֵין כּוֹתְבִין שָׁעוֹת, אָז שִׁעְבּוּד כֻּלָּן חָל כְּאֶחָד: 

יח מִי שֶׁהָיָה נָשׂוּי אַרְבַּע נָשִׁים, כְּתֻבָּה שֶׁל זוֹ מֵאָה, וְשֶׁל זוֹ מָאתַיִם, וְשֶׁל זוֹ שְׁלשׁ מֵאוֹת, וְשֶׁל זוֹ אַרְבַּע מֵאוֹת, וְכֻלָּן נֶחְתְּמוּ בְּיוֹם אֶחָד, וּמֵת, וְאֵין לוֹ כְּדֵי כָּל הַכְּתֻבּוֹת, כֵּיצַד הֵן חוֹלְקוֹת, רוֹאִים אִם כְּשֶׁיְּחַלֵּק הַמָּמוֹן עַל מִנְיַן הַנָּשִׁים יַגִּיעוּ לַפְּחוּתָה שֶׁבָּהֶם כְּדֵי כְּתֻבָּתָהּ אוֹ פָּחוֹת, חוֹלְקִין בְּשָׁוֶה. וְאִם הָיָה הַמָּמוֹן יוֹתֵר עַל זֶה, חוֹלְקִין מִמֶּנּוּ כְּדֵי שֶׁיַּגִּיעַ לַפְּחוּתָה שֶׁבָּהֶם כְּשִׁעוּר כְּתֻבָּתָהּ, וְחוֹזְרוֹת וְחוֹלְקוֹת אֶת הַמּוֹתָר בֵּין הַנּוֹתָרוֹת עַל הַדֶּרֶךְ הָרִאשׁוֹן: 

יט כְּשֶׁמַּשְׁבִּיעִין (כה) בֵּית דִּין אוֹ הַיּוֹרְשִׁים אֶת הָאַלְמָנָה כְּשֶׁתָּבוֹא לִגְבּוֹת כְּתֻבָּתָהּ, אֵין מַשְׁבִּיעִין אֶלָּא חוּץ לְבֵית דִּין, מִפְּנֵי שֶׁבָּתֵּי דִּינִין הָיוּ נִמְנָעִים מִלְּהַשְׁבִּיעַ, שֶׁחוֹשְׁשִׁין שֶׁמָּא לֹא תְּדַקְדֵּק עַל עַצְמָהּ, וּשְׁבוּעָה חוּץ לְבֵית דִּין אֵינָהּ חֲמוּרָה כָּל כָּךְ, שֶׁאֵינָהּ בְּשֵׁם וְלֹא בִּנְקִיטַת חֵפֶץ, אֶלָּא בְּקִלְלַת אָרוּר. וְאִם רָצוּ הַיְתוֹמִים לְהַדִּירָהּ, נוֹדֶרֶת לָהֶם כָּל מַה שֶּׁיִּרְצוּ, וּמַדִּירִין אוֹתָהּ בְּבֵית דִּין וְאַחַר כָּךְ נוֹטֶלֶת כְּתֻבָּתָהּ. וְצָרִיךְ שֶׁהַנֶּדֶר יִהְיֶה בְּדָבָר שֶׁיֵּשׁ בּוֹ עִנּוּי נֶפֶשׁ, וְשֶׁתִּהְיֶה בְּאִסוּר כָּל יָמֶיהָ. וְלָא מְהַנֵּי נֶדֶר אֶלָּא כָּל זְמַן שֶׁלֹּא נִשֵּׂאת, אֲבָל אִם נִשֵּׂאת אֵינָהּ גּוֹבָה (כו) בְּנֶדֶר, מִפְּנֵי שֶׁהַבַּעַל יָפֵר לָהּ:
 באר היטב  (כה) ב''ד וכו'. אם קפצה ונשבעת נוטלת כתובתה וא''צ לישבע עוד רש''י והר''ן ב''ש. ומהר''ם מטראנ''י ח''ב סי' א' לא כ''כ ע''ש: (כו) בנדר. אפילו נדרה עד''ר לא מהני. עיין תוס' גיטין דף ל''ה ע''ב אבל שבועה א''י להפר לכן משביעין אותה אחר הנשואין. ושמעתי להקשו' דהא מצינו דאפי' נשאת נמי יוכל להדירה כגון שידירוה שלא תאכל לחם כל ימי' ותאכל לאלתר בפנינו. ואי משום דאח''כ יפר לה בעל כדי שלא תעמוד באיסור כל ימיה והיא סומכת על כך ונודרת בשקר ומה שתאכל לאלתר לפנינו אינה חוששת כסברת תוס'. ז''א דהיא לא תעשה דבר זה דהא צריכה לפרט נדרה ומשום מה נדרה וק''ל הנודרת ואינה מקיימת תצא שלא בכתובה ותפסיד הכתובה משני ואי משום משני לית לה אלא מנה ומראשון מאתיים הא קי''ל דניח' פלגא בלא שבועה מכולה בשבועה ע''כ להשואל. ואני אומר דאפילו ריח קושיא אין כאן לפי מה דקי''ל דכל אלו דיוצאת בלא כתובה צריכין התראה מקדם כמבואר בסי' קט''ו ע''ש. הקשה הב''ז סוף מנחו' גם מגן אברהם סי' קכ''ח וב''ש כאן הקש' קושיא זו. דבי''ד סי' רכ''ח פסק הב''י דצריך לפרט את הנדר ובא''ח סי' קכ''ח פסק כהן הנושא אשה בעבירה צריך לנדר עד''ר. ותימא ל''ל עד''ר כיון דצריך לפרט הנדר וכשישמע החכם הנדר לא יתיר לו. וב''ש הוסיף להקשו' למה כתבו כל הפוסקים נודרת ולא כתבו דצריכה לנדור עד''ר ע''ש סקל''ו ויישבתי היטב בעזה''י. עיין בגיטין דף ל''ה ע''ב: והוכחתי מסוגי' זו אף דקי''ל דצריך לפרט את הנדר וכשישמע החכם שהוא דבר אסור לא יתיר לו כמו שפירש''י שם: אפ''ה בדיעבד אם הפר החכם הדבר איסור מופר. דרב פפא דאמר צריך לפרט את הנדר משום מילת' דאיסור' ואי אמרת דבדיעבד לא הותר בדבר איסור א''כ אמאי ניחוש משום מילת' דאיסור' דהא במלת' דאיסור' לא ילך כלל אצל חכם להתיר שהרי אינו מותר כלל. ועוד דפריך התם למ''ד א''צ לפרט את הנדר ממתני' דנודר ועובד כו' וליחוש דילמ' שרי ליה חכם. ומאי קושי' הא אינו מותר כלל אלא ודאי מוכח מסוגי' זו דמותר בדיעבד. שוב ראיתי שהש''ך בי''ד סי' רכ''ח ס''ק כ''ו כתב כן וע''ש. א''כ לפ''ז גבי כתובה יוכל להאמינה על נדרה סתם אפילו שלא עד''ר ולא חיישי' דילמ' אזלי לחכם אחר נדרה ושרי לה דהיא לא סומכת עליה הואיל וצריכ' לפרט את הנדר ושמא כשישמע החכם לא יתיר לה וקרוב לודאי הוא דלא יתיר לה א''כ אמרי' מסתמ' דהיא טוענת אמת שלא נהנית מכתובתה כלום ומסתמ' נדרה אמת. דאל''כ לא תסמכה על התרת החכם לאחר מכאן דשמא לא יתיר לה מש''ה פסק המחבר כאן ונודרת סתם. משא''כ החם בהנושא אשה בעבירה דקי''ל נודר ועובד ויור' ומגרש. א''כ חיישינן שמא לאחר שעבד עבוד' ובא לגרש אשתו ילך קודם אצל חכם דשמ' יתיר לו ובדיעבד הותר כמו שהוכחנו כי יאמר מה לי לצרה שאגרש אשתי מכח הנדר שנדרתי אלך אצל החכם מעיקר' אולי יתיר לי ובדיעבד הותר מש''ה פסק דצריך לנדר עד''ר דאין לו התרה ממיל' לא ילך אצל החכם כלל. והמקשן שהקשה ואי אמרת דא''צ לפרט הנדר ליחוש דילמ' אזלי לגבי חכם וכו' ה''ה אף למ''ד דצריך לפרט את הנדר נמי קשה דילמ' אזלי לגבי חכם וכו': דבדיעבד מותר. אלא דהמקשן הקשה דלמ''ד דא''צ לפרט. קשה פשיט'. ודו''ק היטב. ועיין ברמב''ם בהלכו' ביאת המקדש פרק ששי דין ט' ודו''ק:


כ גְּרוּשָׁה שֶׁבָּאָה לִשָּׁבַע, מַשְׁבִּיעִים אוֹתָהּ בְּבֵית דִּין: 

כא יֵשׁ מִי שֶׁאוֹמֵר, דְּהָאִדָּנָא מַשְׁבִּיעִים אַלְמָנָה בְּבֵית דִּין, מִפְּנֵי שֶׁבְּאוֹתוֹ עִנְיָן שֶׁרְגִילִים לְהַשְׁבִּיעָהּ, שֶׁגּוֹזְרִים בְּחֵרֶם וּבִשְׁבוּעַת הַתּוֹרָה שֶׁתּוֹדֶה מַה שֶּׁקִּבְּלָה בִּכְתֻבָּתָהּ, אֵין הָעֹנֶשׁ מְרֻבֶּה (כז) כָּל כָּךְ כְּמוֹ (שְׁבוּעָה), שֶׁבְּשָׁעָה שֶׁנִּשְׁבַּעַת יוֹצְאָה שְׁבוּעָה מִפִּיהָ לַשֶּׁקֶר. הגה: וּצְרִיכָה לִשָּׁבַע לִפְנֵי שְׁלשָׁה שֶׁהֵם כְּשֵׁרִים, וְאִם נִשְׁבְּעָה לִפְנֵי שְׁלשָׁה שֶׁהֵם קְרוֹבִים, צְרִיכָה לַחֲזֹר (כח) וְלִשָּׁבַע (בֵּית יוֹסֵף בְּשֵׁם תְּשׁוּבַת הָרַשְׁבָּ''א וּתְשׁוּבַת מוהר''ם סוֹף הַפְלָאָה). וּלְכַתְּחִלָּה צְרִיכָה לִשָּׁבַע לִפְנֵי הַיְתוֹמִים, אֲבָל אִם נִשְׁבְּעָה שֶׁלֹּא בִּפְנֵיהֶם, אוֹ שֶׁאֵין הַיְתוֹמִים רוֹצִים לִהְיוֹת אֵצֶל הַשְּׁבוּעָה, מַשְׁבִּיעִין אוֹתָהּ שֶׁלֹּא בִּפְנֵיהֶם (גַּם זֶה שָׁם בְּשֵׁם הָרַשְׁבָּ''א). אַלְמָנָה שֶׁנִּשְׁבְּעָה עַל כְּתֻבָּתָהּ, יְכוֹלִין הַיְתוֹמִים לְהַחֲרִים (כט) אַחַר כָּךְ עַל כָּל מִי שֶׁיּוֹדֵעַ אִם הִפְקִידָה הָאַלְמָנָה מִנְּכָסִים שֶׁלָּהֶם (רִיבָ''שׁ סִימָן שכ''ה):
 באר היטב  (כז) כ''כ. וא''צ נק''ח בשבועה זו ט''ז ב''ש: (כח) ולישבע. מיהו נראה בדיעבד אם מתה לא אמרי' בזה אין אדם מוריש או מוכר שבועה לבניו ב''ש: (כט) אח''כ. היינו כשטוענין ברי שיש להם עדים עיין סמ''ע סי' צ''ב סעיף ו':




סימן צז - שאין הבעל יכול להשביע אשתו בטענת ספק
ובו ב' סעיפים 
א הַמּוֹשִׁיב אִשְׁתּוֹ (א) חֶנְוָנִית, אוֹ שֶׁמִּנָּהּ אַפּוֹטְרוֹפּוּס, מַשְׁבִּיעָהּ אֲפִלּוּ בְּטַעֲנַת שֶׁמָּא שֶׁל שְׁתֵּי כֶּסֶף. אֲבָל אִם אֵינָהּ נוֹשֵׂאת וְנוֹתֶנֶת, אֶלָּא שֶׁמִּתְעַסֶקֶת בְּצָרְכֵי הַבַּיִת בְּפִלְכָּהּ וּבְעִסָתָהּ כְּדֶרֶךְ כָּל הַנָּשִׁים, אֵינוֹ יָכוֹל לְהַשְׁבִּיעָהּ בְּטַעֲנַת שֶׁמָּא:
 באר היטב  (א) חנונית וכו'. דברי המחבר תמוה הוא בסעיף זה פסק בפשיטו' דמשביעה אפי' בטענות שמא ובסעיף שאח''ז מביא פלוגת' אם יוכל להשביעה עיין ב''ח ח''מ ב''ש ועיין במהרש''א מ''ש בפי' התוס' הלז ע''ש. וב''ש העלה ונראה להכריע על חנונית יוכל להשביעה בלי גלגלול כשתבעה הכתובה. אבל היורשים א''י להשביעה אלא ע''י גלגול: וט''ז פסק כל שתובעת הכתובה חייבת לישבע שלא תפסה משלו אפילו בלא גלגול שבועה שהתפיס לה בעלה צררי ויוכל להשביעה אפי' על הלכה. ואלמנה חייבת לישבע שבועות אלו אפילו אם לא טענו היורשים. אבל גרושה אינה חייבת לישבע אלא דוקא אם הבעל טוען שתשבע אז צריכה לישבע הן על טענות אפטרופס הן על טענות שתפסה בעצמה ואלמנה שציוה בעלה ליתן לה הכתובה א''צ לישבע שלא יתפסה בעצמה כיון שהוא לא חשדה אנן נמי לא חשדינן אותה. והב''ש חולק עליו וכתב נ''ל עיקר דהיורשים א''י להשביעה בלי גלגול שבועה עיין שם:


ב הַמּוֹשִׁיב אִשְׁתּוֹ חֶנְוָנִית אוֹ שֶׁמִּנָּהּ אַפּוֹטְרוֹפָּא, אֵינוֹ יָכוֹל לְהַשְׁבִּיעָהּ עַד שֶׁתִּתְבַּע כְּתֻבָּתָהּ. וְיֵשׁ אוֹמְרִים שֶׁמַּשְׁבִּיעָהּ כָּל זְמַן שֶׁיִּרְצֶה. יִחֵד לָהּ קַרְקַע בִּכְתֻבָּתָהּ, אַף עַל פִּי שֶׁבָּאתָה לִגְבּוֹת כְּתֻבָּתָהּ לָא מִקְּרֵי תּוֹבַעַת כְּתֻבָּה, וְאֵינוֹ יָכוֹל לְהַשְׁבִּיעָהּ (מָרְדְּכַי פֶּרֶק הַכּוֹתֵב) לְפִי סְבָרָא הָרִאשׁוֹנָה: 



סימן צח - פטרה משבועה או יחד לה מטלטלין, גובה בלא שבועה
ובו ז' סעיפים 
א אִם פְּטָרָהּ הַבַּעַל מִשְּׁבוּעָה, גּוֹבָה כְּתֻבָּתָהּ בְּלֹא שְׁבוּעָה. וּכְפִי לְשׁוֹן הַפִּטּוּר הִיא נִפְטֶרֶת. כֵּיצַד, כָּתַב: נֶדֶר (א) וּשְׁבוּעָה אֵין לִי עָלַיִךְ, אֵינוֹ יָכוֹל לְהַשְׁבִּיעָהּ שׁוּם שְׁבוּעָה; אֲבָל מַשְׁבִּיעַ אֶת יוֹרְשֶׁיהָ, אִם גֵּרְשָׁהּ וּמֵתָה יוֹרְשֶׁיהָ נִשְׁבָּעִים שְׁבוּעַת הַיּוֹרְשִׁים; וְאֶת הַבָּאִים בִּרְשׁוּתָהּ, כְּגוֹן אִם מָכְרָה כְּתֻבָּתָהּ לַאֲחֵרִים וְנִתְגָּרְשָׁה וּמֵתָה, וְהַלָּקוֹחוֹת תּוֹבְעִים כְּתֻבָּתָהּ, נִשְׁבָּעִים: שֶׁלֹּא פְּקָדַתְנוּ. וְאִם הִיא עֲדַיִן קַיֶּמֶת, לֹא יִגְבּוּ הַלָּקוֹחוֹת אֶלָּא אִם כֵּן תִּשָּׁבַע הִיא שֶׁלֹּא נִפְרְעָה. הגה: וְעַיֵּן לְקַמָּן סִימָן ק''ה. פָּטַר אִשְׁתּוֹ בִּשְׁעַת (ב) מִיתָתוֹ מִן הַשְּׁבוּעָה, נוֹטֶלֶת כְּתֻבָּתָהּ בְּלֹא שְׁבוּעָה. אֲבָל אִם רָאוּ אוֹתָהּ אַחַר כָּךְ מַּפְסֶדֶּת הַנְּכָסִים, צְרִיכָה לִשָּׁבַע (מָרְדְּכַי סוֹף הַכּוֹתֵב). וְאִם יֵשׁ עֵדִים שֶׁהִפְסִידָה אוֹ נָתְנָה לַאֲחֵרִים, אוֹ שֶׁהִיא מוֹדָה, צְרִיכָה לְשַׁלֵּם וְאֵינָהּ נֶאֱמֶנֶת לוֹמַר שֶׁבַּעֲלָהּ צִוָּה לָהּ כָּךְ (תְּשׁוּבַת הָרֹא''שׁ כְּלָל נ'). אֲבָל אִם עֲשָׂאָהּ נֶאֱמָן בְּפֵרוּשׁ עַל כָּל (ג) דָּבָר כִּשְׁנֵי עֵדִים, נֶאֱמֶנֶת (סְבָרַת הָרַב):
 באר היטב  (א) ושבועה. ל''ד כתב ה''ה אם אמר כי מחילה מהני באמירה בעלמ' נ''י. וכתב הר''ן ר''פ אע''פ דאם פטרה משבועת כתובה פטרה אף משבועה על התו' ח''מ ב''ש. אם אמר הבעל בשעת מיתתו הוו יודעים שנכסי אינם מספיקים לכתובת אשתי הרי זה פטרה משבועה והודה בשעת מיתתו שהוא חייב לה ולא אתפסי צררי כנה''ג וכ''כ בספר מעשה חייא בתשובה סי' ב': (ב) מיתתו. דאז הוי כאלו נתן לה במתנה כל צררי שנתן לה או מה שלקחה בעצמה לכן אפי' לא אמר ממני ומיורשי א''י היורשים להשביעה ועי' ב''ש: (ג) דבר. כלומר שכתב בפירוש על כל דבר שתאמר תהיה נאמנת אבל אם לא כתב רק סתם תהיה נאמנת כשני עדים לא קאי רק על פטור השבועה שתהיה נאמנת כשני עדים שיאמרו שיפרע לה הכתובה אבל לא לענין שאר דברים שתאמר בנכסי בעלה ח''מ:


ב וּמַשְׁבִּיעִין גַּם כֵּן (ד) יוֹרְשֶׁיהָ וְהַבָּאִים בִּרְשׁוּתָהּ אִם פָּגְמוּ הַכְּתֻבָּה אוֹ אִם נַעֲשׂוּ אַפּוֹטְרוֹפּוֹס, וַאֲפִלּוּ אִם נָתַן לָהּ רְשׁוּת לְמַנּוֹת אַפּוֹטְרוֹפּוֹס:
 באר היטב  (ד) יורשיה. עיין סמ''ע ר''ס פ''ד ועיין ב''ש ח''מ:


ג כָּתַב לָהּ: ''נֶדֶר וּשְׁבוּעָה אֵין לִי עָלַיִךְ וְעַל יוֹרְשַׁיִךְ וְעַל הַבָּאִים בִּרְשׁוּתֵךְ'', אֵינוֹ יָכוֹל (ה) לְהַשְׁבִּיעַה לֹא אוֹתָהּ וְלֹא יוֹרְשֶׁיהָ וְלֹא אֶת הַבָּאִים בִּרְשׁוּתָהּ שׁוּם שְׁבוּעָה. אֲבָל יוֹרְשָׁיו וְהַבָּאִים בִּרְשׁוּתוֹ, כְּגוֹן לָקוֹחוֹת שֶׁקָּנוּ מִמֶּנּוּ, מַשְׁבִּיעִים אוֹתָהּ וְאֶת יוֹרְשֶׁיהָ וְאֶת הַבָּאִים בִּרְשׁוּתָהּ, כְּגוֹן אִם נִתְגָּרְשָׁה וּמֵתָה; אֲבָל אִם נִתְאַלְמְנָה וּמֵתָה קֹדֶם שֶׁנִּשְׁבְּעָה, אֵין יוֹרְשֶׁיהָ וְלֹא הַבָּאִים בִּרְשׁוּתָהּ גּוֹבִין כְּתֻבָּתָהּ:
 באר היטב  (ה) להשביעה. והרמב''ן והריטב''א ס''ל דיוכל להשביעה ע''י גלגול אעפ''י שפטרה בפירוש ועיין בח''מ סי' צ''ג:


ד כָּתַב לָהּ: ''נֶדֶר וּשְׁבוּעָה אֵין לִי וּלְיוֹרְשַׁי וְלֹא לַבָּאִים בִּרְשׁוּתִי לֹא עָלַיִךְ וְלֹא עַל יוֹרְשַׁיִךְ וְלֹא עַל הַבָּאִים בִּרְשׁוּתֵךְ'', אֵינוֹ יָכוֹל לְהַשְׁבִּיעַ לֹא הוּא וְלֹא יוֹרְשָׁיו וְלֹא הַבָּאִים בִּרְשׁוּתוֹ לֹא אוֹתָהּ וְלֹא יוֹרְשֶׁיהָ וְלֹא הַבָּאִים בִּרְשׁוּתָהּ. וַאֲפִלּוּ פָּגְמָה הִיא אוֹ הַיּוֹרְשִׁים כְּתֻבָּתָהּ אוֹ יוֹרְשִׁים מִן הַיּוֹרְשִׁים. אֲבָל אִם נַעֲשֵׂית אֶפִּטְרוֹפְּסִית לְאַחַר מִיתַת הַבַּעַל, לָזֶה אֵינוֹ מוֹעִיל הַפְּטוּר. אֲבָל לְאֶפִּטְרוֹפְּסוּת שֶׁנַּעֲשֵׂית בְּחַיֵּי בַּעֲלָהּ, מוֹעִיל, שֶׁאֲפִלּוּ עַל יְדֵי גִּלְגּוּל אֵינוֹ יָכוֹל לְהַשְׁבִּיעָהּ. וְיֵשׁ מִי שֶׁאוֹמֵר, שֶׁאֲפִלּוּ לֹא פְּטָרָהּ אֵין (ו) הַיּוֹרְשִׁים יְכוֹלִים לְהַשְׁבִּיעָהּ עַל אֶפִּטְרוֹפְּסוּת שֶׁנַּעֲשֵׂית בְּחַיֵּי בַּעֲלָהּ:
 באר היטב  (ו) היורשים וכו'. כתב הח''מ מיהו ע''י גלגול אפשר דיוכל לגלגל עליה ע''ש. וב''ש כתב בפשיטות דאפילו ע''י גלגול אין משביעים אותה לדיעה זו וט''ז כתב דלא קי''ל כדיעה זו שהרי בח''מ סי' צ''ג סעיף ג' איתא שם אם מת הרי היורש משביע את שותף אביו ולא אמרינן מדלא השביע אותו מחל לו ע''ש:


ה עַל מַה שֶּׁמָּכְרָה בֵּין מִיתָה לִקְבוּרָה, לְצֹרֶךְ קְבוּרָה, אֵין מַשְׁבִּיעִין אוֹתָהּ אֲפִלּוּ עַל יְדֵי גִּלְגּוּל: 

ו כָּתַב: ''דְּלָא נֶדֶר דְּלָא שְׁבוּעָה'', אֲפִלּוּ אָמַר: ''מִנִּכְסֵי אִלֵּין'', הַיּוֹרְשִׁים מַשְׁבִּיעִין אוֹתָהּ, אֶלָּא אִם כֵּן פְּטָרָהּ בְּפֵרוּשׁ מֵהַיּוֹרְשִׁים: 

ז אַף עַל פִּי שֶׁהֶאֱמִינָהּ עַל יוֹרְשָׁיו וְעַל הַבָּאִים מִכֹּחוֹ, אֵינוֹ מוֹעִיל לִגְבּוֹת מֵהַלָּקוֹחוֹת בְּלֹא שְׁבוּעָה. הגה: וְיֵשׁ אוֹמְרִים דְּגַם לְגַבֵּי (ז) יוֹרְשָׁיו אֵינוֹ מוֹעִיל פִּטּוּר וְנֶאֱמָנוּת שֶׁהֶאֱמִין לָהּ, אֲפִלּוּ פְּטָרָהּ בְּפֵרוּשׁ לְגַבֵּי יוֹרְשָׁיו (ר''ח ר''י וְהָרֹא''שׁ). וְדַוְקָא כָּל זְמַן שֶׁהִיא קַיֶּמֶת, אֲבָל אִם מֵתָה, אוֹ אֵינָהּ יְכוֹלָה לִשָּׁבַע, יוֹרְשֶׁיהָ אוֹ הִיא נוֹטְלִין כְּתֻבָּתָהּ כָּךְ בְּלֹא שְׁבוּעָה (רִיבָ''שׁ סִימָן קס''ט וּבְסִימָן ק''ח). וְנִרְאֶה לִי דְּכֵן רָאוּי לְהוֹרוֹת:
 באר היטב  (ז) יורשיו. מ''מ קנין מהני כשנותן פטורים בפירוש מיתומים ב''ש. וח''מ כתב דאפי' קנין לא מהני ע''ש:




סימן צט - שמין לאשה אלמנה בגדיה
ובו ב' סעיפים 
א אַלְמָנָה שֶׁבָּאָה לִגְבּוֹת כְּתֻבָּתָהּ, שָׁמִין כָּל (א) בְּגָדֶיהָ בֵּין שֶׁל חֹל בֵּין שֶׁל שַׁבָּת, וּמְנַכִּין אוֹתָם מִכְּתֻבָּתָהּ. וַחֲלוּצָה דִּינָהּ כְּאַלְמָנָה (בֵּית יוֹסֵף בְּשֵׁם רִיבָ''שׁ סִימָן ש''ב). אֲבָל גְּרוּשָׁה שֶׁגֵּרְשָׁהּ בַּעֲלָהּ מִדַּעְתּוֹ בְּלֹא (ב) טַעֲנָה, אֵין שָׁמִין לָהּ בִּגְדֵי חֹל, אֲבָל שֶׁל רֶגֶל וְשֶׁל שַׁבָּת שָׁמִין (ג) לָהּ. וְאֵין יְכוֹלִין לְסַלְּקָהּ מִבְּגָדֶיהָ (ד) בְּמָעוֹת (בֵּית יוֹסֵף בְּשֵׁם הָרִיטְבָ''א), אֶלָּא הִיא נוֹטֶלֶת אוֹתָן (ה) בְּשָׁוְיָן (תְּשׁוּבַת הָרֹא''שׁ כְּלָל פ'):
 באר היטב  (א) בגדיה. היינו מה שעשה לה הבעל. וכ''כ הרדב''ז ח''א סי' ס''ח כל מה שעשה לה הבעל בין מן הסתם בין מה שתקנה לה בהדי' ל''ש מה שהיא לובשת ל''ש מונח בקופסא ל''ש בגדי חול ל''ש בגדי שבת וי''ט ע''ש. טבעת קדושין וסבלונות ע''ל סימן נו''ן. צוה המת שיהיו לה. נוטלתן אין שמין אותם רשד''ם חא''ה סימן קמ''ב. צוה ואמר שהוא נותן לאשתו כל המלבושים והחפצים כלי כסף וכלי זהב שעשה בעדה מיום שהיתה אשתו אין בכלל מתנה זו אלא מה שעשה בעדה ממש אחר שנכנסה לחופה רשד''ם שם: (ב) טענה. אבל סרחה עליו אדעתא דהכי לא אקני לה. ואין חילוק בדין זה אפילו בזמן דאיכ' חר''ג דאין מגרשין בע''כ עיין ב''ש: (ג) לה. והרא''ש והטור כתבו דאין שמין ממיל' אם היא מחזקת י''ל קים לי כהני פוסקים דאין שמין ח''מ ב''ש ע''ש. ועיין הרדב''ז ח''א סי' ס''ח אם יש מחלוקת בין האשה ובין האיש בבגדים שהיא לובשת שהיא אומרת של חול והוא אומר של שבת הם עליה להבי' ראיה. אם הביאה נשים שראוה לובשת בגדים אלו בחול סגי בהכי כנה''ג בשם הרדב''ז. אשה שלקחה בהקפה מלבוש וחלוק ובא בעלה לגרשה ואמרה אני חייבת דמי המלבוש והחלוק והוא אומר כל מה שבביתי הוא שלי ולא היו עלי' בשעה שגירשה ע' בהרדב''ז ח''א סי' ס''ט. אשת ש''מ שסיבבה גירושיה כדי שלא תפול לפני יבום שמין מה שעלי' כדין אלמנה רלנ''ח סי' פ''א: (ד) במעות. אפי' אם בגדיה שווין יותר מסך הכתוב' אין מוציאין ממנה הבגדים רק היא תשלם המותר ב''ש: (ה) בשווין. כמו שהיה נמכר בשוק אף אם היה בימים שעברו יותר ביוקר מ''מ השתא אינו שוה יותר אלא כמו שימצא לו קונים הרא''ש ח''מ ב''ש:


ב הַנּוֹתֵן מַתָּנָה לְאִשְׁתּוֹ, אַף עַל פִּי שֶׁהוּא מְגָרְשָׁהּ מִדַּעְתּוֹ, זָכְתָה בְּמַתְּנָתָהּ. הגה: נִרְאֶה לִי כָּאן טָעוּת, אֶלָּא כָּךְ רָאוּי לִהְיוֹת: אַף עַל פִּי שֶׁמְּגָרְשָׁהּ שֶׁלֹּא מִדַּעְתָּהּ, כְּגוֹן שֶׁסָּרְחָה עָלָיו, אֲפִלּוּ הָכִי מַתְּנָתוֹ (ו) שֶׁלָּהּ. וְהוּא הַדִּין לְאַלְמָנָה שֶׁנּוֹטֶלֶת מַתָּנָה, כָּל שֶׁאֵינָן דְּבָרִים שֶׁהֵם מַלְבּוּשִׁים אוֹ תַּכְשִׁיטִים הָעֲשׂוּיִין לְהִתְנָאוֹת בָּהֶם. וְדַוְקָא שֶׁעֲשָׂאָן לָהּ הַבַּעַל, אֲבָל אֲחֵרִים שֶׁנָּתְנוּ לָהּ תַּכְשִׁיטִים בִּשְׁעַת (ז) נִשּׂוּאִין, לְמַתָּנָה גְּמוּרָה נִתְכַּוְּנוּ הֲרֵי הֵם כְּנִכְסֵי מְלוֹג שֶׁלָּהּ (בֵּית יוֹסֵף בְּשֵׁם הָרִיבָ''שׁ סִימָן ש''א):
 באר היטב  (ו) שלה. הטעם בשלמ' בגדים ותכשיטים שהן עשוין להתנאות בהם אין דעתו למתנה גמורה אלא להתקשטה בהם כל זמן שהיא תחתיו אבל שאר מתנות שאין עשויין להתקשטות נתן לה במתנה כשהיא אינה מורדת ועיין תשובת ריב''ש סי' ש''א. והר''א ששון סי' נ''ה: (ז) נשואין. ל''ד בשעת נשואין אלא אפי' קודם נשואין או אחר נשואין. המתנות שנותנין לה אבי הכלה ואמה בשביל שבח בתולים הם שלה מהרח''ש בתשובה סי' נ''ג מתנות מה שנותנים לדרשה קרובי הכלה הוי מתנה גמורה ט''ז. וכתב ב''ש ע''ז משמע מה שנותנים מצד החתן לא הוי מתנה לה אלא לו ע''ש. ומהרח''ש סי' נ''ג כתב כשנתנו לה אחרים אין חילוק בין נתנו לה קרוביה או קרובי החתן ע''ש. כתב מהר''ם מטראני ח''א סי' כ''ט מתנות שניתנו לו בין מקרוביו בין מקרוביה והם דברים המשמשים לו כגון טבעת או חלוק או מלבוש הם שלו. ואם הם מתנות שמשמשים לשניהם ונותן כך לשניהם. אם הם מקרוביה תקח אותם בלתי שומא ואם הם מקרובי החתן לא תקחם אלא בשומא עכ''ל. ותמהני דבחלק ב' סי' פ' כתב דכל שהם תשמישי בית אעפ''י שניתנו לה מקרובותיה הם שלו ושמין לה לנדונייתה כנה''ג ע''ש. וכנה''ג הביא תשובת מהר''א ד''ב כ''י שכתב מנהג פשוט דלא כהריב''ש ז''ל. ואפי' מתנות שנותנים לה אחרים הכל לבעל ע''ש סי' זה בהגהת ב''י. וע''ל סי' קי''ח:




סימן ק - כתבה ממה נגבית, וכל יתר דיני כתבה
ובו ט''ז סעיפים 
א מִדִּינָא דִּגְמָרָא, הַכְּתֻבָּה, דְּהַיְנוּ עִקַּר כְּתֻבָּה וְתוֹסֶפֶת, אֵינָם נִגְבִּים אֶלָּא מִן הַקַּרְקַע. וּמִתַּקָּנַת הַגְּאוֹנִים נִגְבִּים אַף מִן הַמִּטַּלְטְלִים. וְהוּא הַדִּין לְכָל תְּנָאֶיהָ, חוּץ מִכְּתֻבַּת בְּנִין דִּכְרִין. לְפִיכָךְ, אִם גָּבוּ הַיּוֹרְשִׁים מָעוֹת בְּחוֹבַת (א) אֲבִיהֶם, גּוֹבָה מֵהֶם. וּמִיהוּ, רְשׁוּת בְּיַד הַיּוֹרְשִׁים לְסַלְּקָהּ (ב) בְּקַּרְקַע (הַגָּהוֹת אַלְפָסִי פֶּרֶק הַכּוֹתֵב). וְדַוְקָא מִטַּלְטְלֵי בְּנֵי חָרִי, אֲבָל אִם מְכָרָם הַבַּעַל אוֹ נְתָנָם בְּמַתְּנַת (ג) בָּרִיא, אֵינָה גּוֹבָה מֵהֶם. הגה: וְיֵשׁ אוֹמְרִים דַּוְקָא שֶׁנָּתַן לַאֲחֵרִים, אֲבָל אִם נָתַן לְיוֹרְשָׁיו בְּמַתְּנַת (ד) בָּרִיא, אִשָּׁה גּוֹבֵאת כְּתֻבָּתָהּ מֵהֶם (הַגָּהוֹת מַיְמוֹנִי פֶּרֶק י''ו וּמהרא''י סִימָן פ''ו וּמהרי''ו סִימָן קנ''ו), דְּכָל מַה שֶּׁנָּתַן לְיוֹרְשָׁיו אֵינוֹ אֶלָּא כִּירֻשָּׁה, וְהָאִשָּׁה גּוֹבֵאת כְּתֻבָּתָהּ מִשָּׁם (מָרְדְּכַי פֶּרֶק נַעֲרָה בְּשֵׁם מוהר''ם). מִי שֶׁצִּוָּה לָתֵת מִנְּכָסָיו לְאַחַר (ה) מוֹתוֹ כָּךְ וְכָךְ, אַף עַל פִּי שֶׁצִּוָּה כָּךְ כְּשֶׁהָיָה בָּרִיא, אִשָּׁה גּוֹבֵאת כְּתֻבָּתָהּ מִשָּׁם, דְּאֵינָהּ אֶלָּא כְּמַתְּנַת שְׁכִיב מְרַע דְּגוֹבֵאת כְּתֻבָּתָהּ מִשָּׁם. (וְעַיֵּן בְּחשֶׁן הַמִּשְׁפָּט סִימָן רנ''א וְרנ''ב וְרנ''ז.) וְאִם מְכָרוּם יוֹרְשִׁים אַחַר מוֹתוֹ, גּוֹבָה מֵהֶם. וְעַכְשָׁו נוֹהֲגִים לִכְתֹּב בְּכָל הַכְּתֻבּוֹת שֶׁשִּׁעְבֵּד לָהּ כָּל נְכָסָיו מְקַרְקְעֵי וּמִטַּלְטְלִי מִטַּלְטְלִי אַגַּב מְקַרְקְעֵי דִּקְנָאִית וּדְאֶקְנֶה. וּמִכָּל מָקוֹם, לֹא נָהֲגוּ (ו) לִגְבּוֹת מִמִּטַּלְטְלִין שֶׁמָּכַר אוֹ נָתַן בְּמַתְּנַת בָּרִיא, וְלֹא אֲפִלּוּ מִמִּטַּלְטְלִין שֶׁמָּכְרוּ הַיּוֹרְשִׁים, מִפְּנֵי תַּקָּנַת (ז) הַשּׁוּק. וְעַיֵּן בְּחשֶׁן הַמִּשְׁפָּט סִימָן קי''ג. עַיֵּן לְקַמָּן סִימָן קי''ח, אִם אִשָּׁה חַיֶּבֶת לִקְבֹּר בַּעֲלָהּ קֹדֶם שֶׁתִּגְבֶּה כְּתֻבָּתָהּ:
 באר היטב  (א) אביהם. ה''ה אם לא גבו היורשים עדיין גובה כתובתה מן השט''ח שהניח בעלה דשט''ח נקרא מטלטלין עיין בח''מ סי' ק''ו ס''ק ג' בש''ך שם ועיין ב''ש: (ב) בקרקע. והיינו היכא דלא כתב בפירוש מן המטלטלין ש''ג ועיין במגיד ובכ''מ פי''ד מה''א. וה''ה הבעל יוכל לסלקה בקרקע ואם הקרקע שוה יו''ד והיא רוצה לקבלה בעשרים והיורשים רוצים לסלקה ביו''ד בעד הקרקע. הדין עמה ר''ן פ' נערה. פרעו לה קרקעות ובתים ומקומות בבה''כ ואח''כ באו היתומים ורוצים לסלקה במעות והיא אינה רוצה הדין עמה רש''ל בתשובה סי' נו''ן. והרמ''א בתשובתו סי' ח' חולק עליו. וע''ל ס''ס צ''ג ס''ק מ''ב מש''ש. אם יש מעות בעין והיא תובעת מעות והיורשים רוצים לתת לה מטלטלין עיין כנה''ג דף קי''ח ע''א סעיף ב' ג'. והרדב''ז ח''א סי' קט''ו: (ג) בריא וכו'. אבל במתנת ש''מ גובה כתובתה מהם עיין תשובת רמ''א סי' מ''ח. ואם נתן במתנת בריא בקנין אפילו לא בא ליד המקבל א''י לתפוס ב''ש ועיין בד''מ מ''ש בדין מתנות ש''מ. ועיין בפסקי מהרא''י סי' פ''ו. ועיין בח''מ סי' צ''ט ס''ק ו' מ''ש הש''ך שם: (ד) בריא וכו'. הח''מ הניח דין זה להלכה ולא למעשה ע''ש. והב''ש הביא תשובת מהרש''ך דהיורשים י''ל קים לנו כהני פוסקים דאין חילוק בין אם נתן ליורשיו בין אם נתן לאחרים ע''ש: (ה) מותו וכו'. עיין ב''ש וב''י מ''ש בשם תשובת הרשב''א מי שנתן כת''י לא' כל אשר לו וכו'. ועיין בש''ך ח''מ סי' צ''ט. וכנה''ג דף ק''כ ס''א: (ו) לגבות וכו'. עיין בח''מ סי' ס'. ואם כתב לה מטלטלין אג''ק ועדיין בידה המטלטלין והוא מכר או נתן לאחר א''צ ליתן להם ובכה''ג לא שייך תקנות השוק לכ''ע כיון דעדיין בידה המטלטלין ב''ש: (ז) השוק. הח''מ מדייק מדכתב גבי דידיה שמכר או נתן וגבי יורשים לא נקט שנתנו ש''מ אם היורשים נתנו במתנה ליכא תקנות השוק ע''ש וכך העתיק הב''ש לפסק הלכה. ולכאורה אישטמיטת' להו דברי הסמ''ע והש''ך בסי' רנ''ב ס''ק ו' ע''ש דמשמע מדבריהם. דאין חילוק בין הוא או יורשים דהפוסקים דס''ל דבמתנה נמי שייך תקנות השוק אמרינן נמי אי נתנו היורשים במתנה לאחר דאין מוציאין מחמת תקנות השוק ע''ש. והש''ך שם הביא נמי כמה פוסקים דכתבו בלשונם או נתנו היורשים וכו' אין מוציאין מחמת תקנות השוק ע''ש. ובאמת לא מצאתי חילוק זה בשום פוסק. והטעם שכתב הח''מ דיש לחוש דכל היתומים יעשו כן ע''ש. קשה לי ע''ז דא''כ לא מהני נמי אם מכרו ואדרבה דיותר יש חשש שימכרו מליתן במתנה דאין להם הנאה כ''כ וקי''ל דאין אדם חוטא ולא לו שיפסידו כתובת האלמנה וצ''ע. וע''ל סי' צ''ג סעיף כ':


ב אֵין עִקַּר כְּתֻבָּה וְתוֹסֶפֶת נִגְבִּים אֶלָּא (ח) מֵהַזִּבּוּרִית. וְאֵינָם נִגְבִּים (ט) מֵהַשֶּׁבַח שֶׁהִשְׁבִּיחוּ הַנְּכָסִים לְאַחַר מוֹתוֹ, לֹא שְׁנָא הִשְׁבִּיחוּ יוֹרְשִׁים לֹא שְׁנָא הִשְׁבִּיחוּ לָקוֹחוֹת וּבָאָה לִטְרֹף מֵהֶם. וְאֵינָם נִגְבִּים אֶלָּא מֵהַמֻּחְזָק, אֲבָל לֹא (י) מֵהָרָאוּי. הגה: הָאָב שֶׁצִּוָּה לָתֵת מַתָּנָה (יא) לִבְנוֹ לְאַחַר שְׁתַּיִם אוֹ שָׁלשׁ שָׁנִים, אוֹ שֶׁצִּוָּה שֶׁלֹּא לָתֵת לוֹ חֵלֶק יְרֻשָּׁתוֹ רַק אַחַר שְׁתַּיִם אוֹ שָׁלשׁ שָׁנִים, מִקְּרֵי רָאוּי וְאֵין אֵשֶׁת הַבֵּן גּוֹבֵאת כְּתֻבָּתָהּ מִזֶּה (מהרי''ו סִימָן מ'). יֵשׁ אוֹמְרִים דְּאִם מֵת יַעֲקֹב בְּחַיֵּי רְאוּבֵן בְּנוֹ, וְהִנִּיחַ אַלְמָנָה הַנִּזּוֹנֵית מִנְּכָסָיו, אֵין אַלְמְנַת רְאוּבֵן גּוֹבֵאת כְּתֻבָּתָהּ מֵאוֹתָן נְכָסִים, הוֹאִיל וְהָיוּ מְשֻׁעְבָּדִים לְאַלְמְנַת אָבִיו כְּשֶׁמֵת (יב) רְאוּבֵן (מָרְדְּכַי סוֹף נַעֲרָה). וְדַוְקָא בְּמָקוֹם שֶׁאֵין רְשׁוּת לְיוֹרְשָׁיו לְסַלֵּק הָאַלְמָנָה מִמְּזוֹנוֹתֶיהָ, אֲבָל בְּמָקוֹם שֶׁיְּכוֹלִין לְסַלֵּק הָאַלְמָנָה, אַלְמְנַת רְאוּבֵן גּוֹבֵאת מִשָּׁם (גַּם זֶה שָׁם). שְׂכַר פְּעֻלָּה שֶׁלֹּא הָיְתָה בְּיָדוֹ מֵעוֹלָם, מִקְּרֵי רָאוּי (מָרְדְּכַי יֵשׁ נוֹחֲלִין). הָיְתָה גְּנֵבָה שֶׁלּוֹ בְּיַד הַגַּנָּב, (יג) כְּשֶׁמֵת, וְאַחַר כָּךְ הֻחְזַר הַגְּנֵבָה, מִקְּרֵי מֻחְזָק (כָּךְ הֵשִׁיב מוהר''ם). וּמִלְוֶה שֶׁחַיָּבִים (יד) לַבַּעַל, הָוֵי מֻחְזָק וְגוֹבָה (טו) מִמֶּנָּה, אֲפִלּוּ הִיא עַל הַכּוּתִי. וְכָל זֶה לָא מַיְרִי אֶלָּא בְּעִקַּר כְּתֻבָּה וְתוֹסֶפֶת, אֲבָל נְדוּנְיָא וּשְׁאָר צֹאן בַּרְזֶל דִּינָן כִּשְׁאָר (טז) חוֹב (כֵּן כָּתַב הַמַּגִּיד מִשְׁנֶה פֶּרֶק ט''ז וּבֵית יוֹסֵף בְּשֵׁם נִמּוּקֵי יוֹסֵף וְהָרַ''ן וְרַבֵּנוּ יְרוּחָם). וְיֵשׁ אוֹמְרִים דַּאֲפִלּוּ הָכִי אֵינָם נִגְבִּים רַק מִן הַזִּבּוּרִית (הָרַ''ן רֵישׁ הַנִּזָּקִין):
 באר היטב  (ח) הזיבורית. ובזמן הזה כותבין שפר ארג גובה מן עידיות טור ח''מ סי' ק''ח: (ט) משבח. אפי' אחר התקנה שתקנו דגובה מן המטלטנין מ''מ אינה גובה משבח הרא''ש פי''נ ורוב פוסקים דלא כהרמב''ם בפירוש המשניות ועיין בכ''מ פט''ז מה''א. ומהרח''ש בתשובה סי' כ''ט כתב שלא ראה שום פוסק שיסבור כהרמב''ם. והשבח אין חילוק בין שבח ממיל' לשאר שבח ועיין ב''י מ''ש בשם הרשב''א לענין אם היורשים תלשו ומכרו. וע''ל סי' צ''ה: (י) מהראוי. אפי' מבעל עצמו מהר''י ווייל סי' מ' ע''ש. מה נקרא ראוי ומה נקר' אינו ראוי עיין כנה''ג בחח''מ סימן ק''ז בדין ב''ח. ובסימן רע''ח בדין בכור ומשם יש ללמוד לכאן לענין כתובה. ואם אחר התקנה כתובה נגבית מן הראוי או לא. רשד''ם חא''ה סי' קי''א ומהריב''ל ח''ד סי' ה' ס''ל דאינה גובה מהראוי אפילו אחר התקנה ואפי' אם תפסה האשה מוציאין מידה. והראנ''ח ח''א סימן ק' וקט''ו כתב דבין מנה או מאתיים בין תוספת בין בנדוני' אם האשה מוחזקת אין מוציאין מידה ואם היורשים מוחזקים אין מוציאין מידם. ומהרח''ש סי' כ''ט כתב במנה ובמאתיים אפי' אם תפסה מוציאין מידה. ובנדוני' אם תפסה קודם שנולדה הספק אין מוציאין מידה ואם תפס' לאחר שנולד הספק מוציאין מידה ע''ש. ומסתימת לשון המחבר והרמ''א משמע כהרשד''ם ומהריב''ל. עיין כנה''ג דף קי''ח ע''א: (יא) לבנו. עיין מהר''י ווייל סימן מ'. ובתשובת מהרי''ל סי' ע''ד ועיין ב''ש. כתב ט''ז אם צוה ליתן לבנו קרקע אחר איזה שנים הוי מוחזק. ומעות מחמת חזקה הנהוג בינינו נקרא מטלטלין וכל זמן שלא בא לידו נקרא ראוי וע''ל סימן צ': (יב) ראובן. אע''ג דאחר שמת ראובן מתה ג''כ אלמנת יעקב מ''מ נקרא ראוי דהא כבר תלוי בעת מיתת ראובן והא דקי''ל לענין ירושת הבעל לא הוי ראוי כמ''ש וע''ל ר''ס צ'. שאני ירושה הבאה מאליו אבל כתובה ליתא אלא חוב ומחוסר גוביינ' מהרי''ל סי' ע''ד ועיין כנה''ג בהגהות ב''י סעיף ג' ד'. ועיין ח''מ ב''ש: (יג) כשמת. היינו כשלא מתייאש מגניבה דאל''כ נעשה ראוי: (יד) לבעל. יש מחלקים בין מלוה שקדמה לשעבוד האשה שמאותה מלוה אינה גובה. ובין מלוה שקדם שעבוד האשה למלוה. שמאותה מלוה גובה מהרי''ט ח''ב סי' ח' וכ''כ הרמ''א בתשובה. אבל מהרש''ל סי' מ''ט תמה עליו והסכים שגובה אפילו ממלוה שהיו חייבין לו קודם שנשאה. ומהרי''ל סימן ע''ה סובר כרש''ל ע''ש. ועיין בש''ך ח''מ סי' ק''ד ס''ק כ''א מש''ש. ראובן שנתחייב לשמעון סך כך עד זמן פלוני ונתחייב לפרוע לו סך כך בכל שבוע והתנו ביניהם שאם ימות שמעון פטור ראובן מלתת ליורשיו שום דבר אין הכתובה נגבית מאותו מלוה הרש''ך ח''א סי' י''ב. אבל הרשד''ם בחח''מ סי' מ''א והר''י אדרבי סי' רנ''א כתבו שאלמנה גובה מאותו מלוה ע''ש: (טו) ממנה. לעיל סי' צ' לענין ירושת הבעל לא הוי מלוה שלה מוחזק לגבי דידיה וכן לענין בכור מבואר בח''מ סי' רע''ח. דאין הבכור נוטל פי שנים במלוה אבל כאן לענין כתובה הוי מוחזק. ודוק' מלוה שחייבים לבעל אבל מלוה שירש הבעל ממורישיו ולא בא עדיין לידו מיקרו ראוי אף לענין כתובה. וכנה''ג העלה דאם היורשים מוחזקים יכולים לומר קים לנו כהני פוסקים דס''ל דאין אשה גובה כתובתה ממלוה ע''ש קי''ח ע''ב סעיף י''א ועיין בהרש''ך ח''א סימן י''ב ובהרשד''ם חא''ה סימן קע''א: (טז) חוב. אם הרג כותי א' את בעל האשה ונתן כופר על שהרג אותו אין להבע''ח שום זכיה בדמי הכופר הר''ם מלובלין ב''ש ע''ש:


ג אִם נִמְצָא קַרְקַע בֶּן חוֹרִין, גּוֹבָה מִמֶּנּוּ. וְאִם לָאו, טוֹרֶפֶת מִקַּרְקַע שֶׁמָּכַר אוֹ שֶּׁנָּתַן הַבַּעַל, בֵּין בְּמַתְּנַת בָּרִיא אוֹ בְּמַתְּנַת שְׁכִיב מְרַע. וַאֲפִלּוּ נִתְרַצֵּית לְמַה שֶּׁמָּכַר אוֹ נָתַן, אֵינוֹ מוֹעִיל אֶלָּא אִם כֵּן קָנוּ מִמֶּנָּה תְּחִלָּה. וְאִם מָכַר קַרְקַע לְאֶחָד וְלֹא נִתְרַצֵּית לוֹ, וְאַחַר כָּךְ מָכַר (יז) לְאַחֵר אוֹתוֹ קַרְקַע אוֹ קַרְקַע אַחֶרֶת וְנִתְרַצֵּית וְחָתְמָה לוֹ, אֵינָהּ גּוֹבָה מִמֶּנּוּ. וּמִן הָרִאשׁוֹן, יֵשׁ אוֹמְרִים (יח) שֶׁגּוֹבָה וְיֵשׁ אוֹמְרִים שֶׁאֵינָהּ גּוֹבָה. וְעַיֵּן לְעֵיל בְּסִימָן צ' סָעִיף י''ז:
 באר היטב  (יז) לאחר. ה''ה אם מכר לזה הראשון פעם אחרת ונתרצית ח''מ ב''ש: (יח) שגובה. ובח''מ סימן קי''ח שם פסק דאינה גובה ועיין ש''ך שם:


ד מִי שֶׁהָיָה נָשׂוּי שְׁתֵּי נָשִׁים, וּמָכַר אֶת שָׂדֵהוּ וְקָנוּ מֵהָאִשָּׁה הָרִאשׁוֹנָה תְּחִלָּה, וְאַחַר כָּךְ מִמֶּנּוּ; הַשְּׁנִיָּה מוֹצִיאָה מִיַּד הַלּוֹקֵחַ, וְהָרִאשׁוֹנָה מִיַּד הַשְּׁנִיָּה, וְהַלּוֹקֵחַ מִיַּד הָרִאשׁוֹנָה, וְחוֹזְרִים חֲלִילָה, עַד שֶׁיַּעֲשׂוּ פְּשָׁרָה בֵּינֵיהֶם:

ה אִם כָּתַב בִּכְתֻבָּתָהּ, בְּעִקַּר כְּתֻבָּה וְתוֹסֶפֶת, מָעוֹת סְתָם, אֵינָהּ גּוֹבָה אֶלָּא בַּפָּחוּת (יט) שֶׁבַּמַּטְבְּעוֹת. כֵּיצַד, נָשָׁא אִשָּׁה בְּמָקוֹם אֶחָד וְגֵרְשָׁהּ בְּמָקוֹם אַחֵר, וְהָאִשָּׁה שָׁם עִמּוֹ, אֲבָל שָׁלַח לָהּ גֵּט לִמְקוֹם הַנִּשּׂוּאִין, הוֹלְכִין אַחַר מְקוֹם הַנִּשּׂוּאִין (בֵּית יוֹסֵף בְּשֵׁם תְּשׁוּבַת הָרַשְׁבָּ''א), אִם הָיָה מְעוֹת מְקוֹם הַנִּשּׂוּאִין טוֹבִים מִמְּעוֹת מְקוֹם הַגֵּרוּשִׁין, נוֹתֵן לָהּ מִמְּעוֹת מְקוֹם הַגֵּרוּשִׁין. וְאִם הָיוּ מְעוֹת מְקוֹם הַגֵּרוּשִׁין טוֹבִים מִמְּעוֹת מְקוֹם הַנִּשּׂוּאִין, נוֹתֵן לָהּ מִמְּעוֹת מְקוֹם הַנִּשּׂוּאִין. וְדַוְקָא בְּשִׁוּוּי הַמַּטְבֵּעַ שֶׁהוּא מַגְבֶּה לָהּ מָאתַיִם וּמָנֶה, אֲבָל לִפְחוֹת מִכָּאן אִי אֶפְשָׁר. וְאִם פֵּרַשׁ בִּכְתֻבָּתָהּ מַטְבֵּעַ יָדוּעַ, בֵּין בָּעִקָּר בֵּין בַּתּוֹסֶפֶת, גּוֹבָה מִמֶּנּוּ כְּמוֹ שֶׁכָּתוּב בַּכְּתֻבָּה. הגה: וְנִכְסֵי צֹאן בַּרְזֶל הוֹלְכִין תָּמִיד אַחַר מָקוֹם שֶׁנִּשְׁתַּעְבֵּד שָׁם, כְּמוֹ בְּחוֹב דְּעָלְמָא (כֵּן כָּתַב הַמַּגִּיד מִשְׁנָה פֶּרֶק י''ו וְכֵן כָּתַב הָרַשְׁבָּ''א). וּבְמָקוֹם שֶׁמּוֹסִיפִים שְׁלִישׁ עַל מַה שֶּׁנּוֹתֶנֶת לוֹ, כְּמוֹ שֶׁנִּתְבָּאֵר לְעֵיל סִימָן ס''ו, יֵשׁ לוֹ דִּין צֹאן בַּרְזֶל וְלֹא דִּין (כ) תּוֹסֶפֶת (מַהֲרִי''ק שֹׁרֶשׁ פ''א):
 באר היטב  (יט) שבמטבעות. דכתובה דרבנן ול''ד לב''ח. כתב ט''ז אם הוסיפה על המטבע צריך לשלם שיעור הכתובה שהיא לפי מנהג פולין ארבע מאות זהובים לבתולה ממטבע השני' שהיא גדולה אבל תוספת כתובה נותן ממטבע הראשונה וע''ל סי' ס''ו מש''ש הב''ש. וכאן מ''ש בשם הפרישה: (כ) תוספת. כי התוס' הוא מה שמוסיף הוא לה משלו ברצונו. ותוספת זה ככתובה דמי אבל השליש שמוסיפין על הנדוני' כספים מפני שיוכל להרויח בהם הוי כאלו הכניסה לו נדוני' רבה והוי הכל בכלל צ''ב מהרי''ק שורש פ''א עיין בתי''ט פ''ו דכתובות משנה ג' ועיין כנה''ג:


ו אַלְמָנָה, אִם אֵין שְׁטַר כְּתֻבָּה יוֹצֵא מִתַּחַת יָדָהּ, אֵינָהּ גּוֹבָה אֲפִלּוּ עִקַּר כְּתֻבָּה. וְכֵן הַגְּרוּשָׁה, אִם הַבַּעַל טוֹעֵן: פָּרַעְתִּי אוֹ מָחֲלָה, אֲפִלּוּ עִקַּר כְּתֻבָּה אֵין לָהּ עַד שֶׁתּוֹצִיא שְׁטַר כְּתֻבָּה. בַּמֶּה דְבָרִים אֲמוּרִים, בְּמָקוֹם שֶׁדַּרְכָּם לִכְתֹּב כְּתֻבָּה. אֲבָל בְּמָקוֹם שֶׁאֵין דַּרְכָּם לִכְתֹּב כְּתֻבָּה, אֶלָּא סוֹמְכִים עַל תְּנַאי בֵּית דִּין, הֲרֵי זוֹ גּוֹבָה עִקַּר כְּתֻבָּה אַף עַל פִּי שֶׁאֵין בְּיָדָהּ שְׁטַר כְּתֻבָּה, בֵּין נִתְגָּרְשָׁה בֵּין נִתְאַלְמְנָה. הגה: וְאִם יֵשׁ עֵדִים (כא) שֶׁנֶּאֶבְדָה הַכְּתֻבָּה אוֹ נִשְׂרְפָה, אֲפִלּוּ בְּמָקוֹם שֶׁכּוֹתְבִין הָוֵי כְּמָקוֹם שֶׁאֵין כּוֹתְבִין (הַגָּהוֹת אַלְפָסִי פֶּרֶק הַכּוֹתֵב). וְיֵשׁ אוֹמְרִים דַּאֲפִלּוּ בְּמָקוֹם שֶׁכּוֹתְבִין גּוֹבָה אֶת כְּתֻבָּתָהּ בְּלֹא שְׁטַר כְּתֻבָּה, וְאֵין נֶאֱמָנִין לוֹמַר פָּרוּע הִיא (טוּר בְּשֵׁם ר''י). וְלָא מִבַּעְיָא עִקַּר כְּתֻבָּהּ, אֶלָּא אֲפִלּוּ הַתּוֹסֶפֶת שֶׁמִּנְהַג כָּל הַמְּדִינוֹת (כב) לְהוֹסִיף (מָרְדְּכַי סוֹף הַנּוֹשֵׂא וּתְשׁוּבַת מַיְמוֹנִי סוֹף אִשּׁוּת). וְכֵן נִרְאֶה סְבָרַת הָאַחֲרוֹנִים (מַהֲרִי''ק שֹׁרֶשׁ ח''י וְקי''ד וּמהרא''י סִימָן רכ''ט). אֲבָל לֹא נָהֲגוּ בִּמְדִינוֹת (כג) אֵלּוּ לִגְבּוֹת בְּלֹא כְּתֻבָּה. וּלְכֻלֵּי עָלְמָא אִם אֵין הַמִּנְהָג פָּשׁוּט, אַף עַל פִּי שֶׁכְּתֻבָּתָהּ בְּיָדָהּ וְאֵינָהּ מְקֻיֶּמֶת, אֵינָהּ גּוֹבֵאת בָּהּ (שָׁם בַּמהרא''י וּמהרי''ו סִימָן קי''ג וּמַהֲרִי''ק שֹׁרֶשׁ ח''י). מִיהוּ, אִם תָּפְסָה הָאַלְמָנָה וְיֵשׁ לָהּ מִגּוֹ שֶׁתּוּכַל לִכְפֹּר בַּנְּכָסִים, נֶאֱמֶנֶת עַל מַה שֶׁאוֹמֶרֶת שֶׁהוֹסִיף לָהּ (מהרי''ו סִימָן רל''ב). (כד) וְעַיֵּן לְעֵיל סִימָן ס''ו. וְיֵשׁ אוֹמְרִים דְּאִם כְּבָר נִשֵּׂאת (כה) לְאַחֵר, אֵינָהּ נֶאֱמֶנֶת לִגְבּוֹת עוֹד בְּלֹא כְּתֻבָּה (מָרְדְּכַי פֶּרֶק אַלְמָנָה). וְכָל מָקוֹם שֶׁנֶּאֱמֶנֶת, צְרִיכָה לִשָּׁבַע שֶׁלֹּא נִפְרְעָה. וּבְמָקוֹם שֶׁאֵינָהּ נֶאֱמֶנֶת, אִם הַבַּעַל חַי צָרִיךְ לִשָּׁבַע שֶׁפְּרָעָהּ. וְאִם אֵינוֹ חַי, הַיְתוֹמִים פְּטוּרִים בְּלֹא שְׁבוּעָה (דִּבְרֵי הָרַב, וְכֵן מַשְׁמָע לְשׁוֹן הַטּוּר). הָיְתָה כְּתֻבָּתָהּ בְּיָדָהּ וְנֶחְתְּכָה בְּסַכִּין, אֵינָהּ גּוֹבֵאת כְּלוּם, אַף עַל פִּי שֶׁאֵינוֹ קֶרַע שְׁתִי וָעֵרֶב (רִיבָ''שׁ סִימָן שפ''ג):
 באר היטב  (כא) שנאבדה וכו'. עיין ח''מ ב''ש. ואם נשרפה הכתובה או אבדה והבעל אומר שכתב לה כתובה אחרת נאמן ואם מת האב טוען הב''ד בשביל היתומים תוס' ב''ש: (כב) להוסיף. תוספ' והרמב''ם והר''ן כתבו להדי' דאינה גובה תוס' כתובה אפילו במקום דאין כותבין כתוב' הואיל לאו תנאי ב''ד הוא ואינו אלא מלוה. מיהו תוס' שליש לאו תוס' הוא אלא הוי כאלו הכניסה לו שליש זה הואיל שיוכל להרויח בנדוני' כ''כ אפילו אם יש בידה שטר או תנאים כמה הכניסה לו גובה אותה סך ותוספ' של שליש. ולפי המנהג במדינות פולין שנותנים לבתולה ד' מאות זהובים ולאלמנה ב' מאות זהובים וכותבים כל הכתובות בשוות גובה סך זה בלא כתובה אבל מה שהוסיף לה תליא בפלוגת' זו ואם נגבה בלא כתובה עיין בהג''ה דרישה ב''ש: (כג) אלו. מהרש''ל כתב דמנהג הוא לגבות בלא כתובה עיקר כתובתה וכל תנאי' בתנאי ב''ד אף במקום שכותבין. וב''ח כתב שיש להשוות דעת מהרמ''א עם דעת מהרש''ל דרמ''א איירי בתוס' כתובה דמנהג הוא שלא לגבות. ומהרש''ל איירי בעיקר כתובה מנה מאתיים ע''ש. והח''מ כתב ול''נ שיש לדון בזה לפי ראות עיני הדיין כי באמת בזמן הזה לא שכיח לפרוע הכתובה או למחול בלא ידיעת הב''ד ע''ש ועיין כנה''ג דף קי''ט ע''א. ולשיטת הפוסקים דאין לה כתובה מ''מ אית לה מזונות עיין ב''ש: (כד) וע''ל סי' ס''ו סעיף יו''ד. שם כתב אם אבדה הכתובה גובה כפי מנהג בני משפחתו. צ''ל דאיירי כשידוע שלא נפרע אלא א''י סך הכתובה ח''מ ב''ש: (כה) לאמר. כלומר בזה כ''ע מודים דאינה גובה בלא הכתובה. ומיירי בדלא תפסה. ובד''מ ר''ס ק''א כתב אפילו במקום דאין כותבים כתובה אינה גובה משנשאת. ועי' סי' שאח''ז וכתב הח''מ אם קודם שנשאת מצעת דבריה בפני הב''ד שלא נפרעת והיא מוכנת לישבע שלא תפסיד זכותה מהני ע''ש:


ז הָאִשָּׁה שֶׁבָּאָה לְבֵית דִּין וְאָמְרָה: מֵת בַּעֲלִי הַתִּירוּנִי לִנָּשֵׂא, וְלֹא הִזְכִּירָה שֵׁם כְּתֻבָּה בָּעוֹלָם, מַתִּירִין אוֹתָהּ לִנָּשֵׂא, וּמַשְׁבִּיעִין אוֹתָהּ וְנוֹתְנִים לָהּ כְּתֻבָּהּ. וְאִם בָּאָה וְאָמְרָה: מֵת בַּעֲלִי תְּנוּ לִי (כו) כְּתֻבָּתִי, אַף לִנָּשֵׂא אֵין מַתִּירִין אוֹתָהּ:
 באר היטב  (כו) כתובתה. היינו עיקר כתובה ולא תוס' ונצ''ב. ואם אמרה תנו כתובה אפי' ע''א מעיד כדבריה לא תגבה הכתובה ד''מ ב''ש ע''ש ועיין כנה''ג דף קי''ט סעיף מ':


ח בָּאָה וְאָמְרָה: מֵת בַּעֲלִי הַתִּירוּנִי לִנָּשֵׂא וּתְנוּ לִי כְּתֻבָּתִי, מַתִּירִין אוֹתָהּ לִנָּשֵׂא וְנוֹתְנִין לָהּ כְּתֻבָּה. אֲבָל אִם בָּאָה וְאָמְרָה: מֵת בַּעֲלִי תְנוּ לִי כְּתֻבָּתִי וְהַתִּירוּנִי לִנָּשֵׂא, מַתִּירִים אוֹתָהּ וְאֵין נוֹתְנִים לָהּ כְּתֻבָּה. וְאִם תָּפְסָה, אֵין מוֹצִיאִין אוֹתָהּ מִיָּדָהּ. וְיֵשׁ מִי שֶׁאוֹמֵר, דְּבֵין בָּזוֹ וּבֵין בָּזוֹ אֵין מַתִּירִים אוֹתָהּ, כֵּיוָן שֶׁהִזְכִּירָה כְּתֻבָּה: 

ט בְּמָקוֹם שֶׁאֵין כּוֹתְבִים כְּתֻבָּה, וְהֵבִיאוּ עֵדִים שֶׁכָּתַב לָהּ כְּתֻבָּה, יֵשׁ מִי שֶׁאוֹמֵר שֶׁדִּינוֹ כִּבְמָקוֹם שֶׁכּוֹתְבִים וְאֵינָה גּוֹבָה בְּלֹא כְּתֻבָּה; וְיֵשׁ מִי שֶׁאוֹמֵר שֶׁגּוֹבָה בְּלֹא כְּתֻבָּה: 

י הָאִשָּׁה שֶׁהוֹצִיאָה שְׁטַר כְּתֻבָּה וְאֵין עִמָּהּ גֵּט, וְאָמְרָה לְבַעֲלָהּ: גֵּרַשְׁתַּנִי וְאָבַד גִּטִּי תֵּן לִי כְּתֻבָּתִי, וְהוּא אוֹמֵר: לֹא גֵּרַשְׁתִּיךְ, חַיָּב לִתֵּן לָהּ עִקַּר כְּתֻבָּתָהּ אֲבָל אֵינוֹ נוֹתֵן לָהּ הַתּוֹסֶפֶת, עַד שֶׁתָּבִיא רְאָיָה שֶׁגֵּרְשָׁהּ אוֹ שֶׁיֵּצֵא גֵּט עִם הַכְּתֻבָּה מִתַּחַת יָדֶיהָ. וְיֵשׁ אוֹמְרִים דְּאִם אֵינָהּ מְבִיאָה רְאָיָה עַל הַגֵּרוּשִׁין, אֲפִלּוּ עִקַּר כְּתֻבָּה אֵינוֹ נוֹתֵן לָהּ דְּמֵאַחַר שֶׁתּוֹבַעַת כְּתֻבָּתָהּ אֵינָהּ נֶאֱמֶנֶת עַל הַגֵּרוּשִׁין, כְּמוֹ שֶׁנִּתְבָּאֵר לְעֵיל סִימָן י''ז סָעִיף ב', וְלָכֵן אֵינָהּ נוֹטֶלֶת כְּתֻבָּתָהּ (טוּר); וְכֵן עִקָּר: 

יא אָמַר לָהּ הַבַּעַל: כָּךְ הָיָה: גֵּרַשְׁתִּי וְנָתַתִּי לָהּ כָּל הַכְּתֻבָּה עִקָּר וְתוֹסֶפֶת וְכָתְבָה לִי שׁוֹבָר וְאָבַד שׁוֹבָרִי; מִתּוֹךְ שֶׁיָּכוֹל לוֹמַר: לֹא גֵּרַשְׁתִּי, וְלֹא יִתְחַיֵּב בַּתּוֹסֶפֶת, נֶאֱמָן, וּמַשְׁבִּיעָהּ בִּנְקִיטַת חֵפֶץ וְנוֹתֵן לָהּ אֶת הָעִקָּר, וְנִשְׁבָּע הוּא (שְׁבוּעַת) הֶסֵת עַל הַתּוֹסֶפֶת: 

יב הוֹצִיאָה גֵּט וְאֵין עִמָּהּ שְׁטַר כְּתֻבָּה, אִם דֶּרֶךְ אוֹתוֹ הַמָּקוֹם שֶׁלֹּא יִכְתְּבוּ כְּתֻבָּה, גּוֹבָה עִקַּר כְּתֻבָּה בַּגֵּט שֶׁבְּיָדָהּ. וְאִם דַּרְכָּן לִכְתֹּב כְּתֻבָּה, אֲפִלּוּ עִקָּר אֵין לָהּ עַד שֶׁתּוֹצִיא שְׁטַר כְּתֻבָּה, וְנִשְׁבָּע הַבַּעַל שְׁבוּעַת הֶסֵת עַל טַעֲנָתָהּ, וְנִפְטָר: 

יג הוֹצִיאָה שְׁנֵי גִּטִּין וּשְׁתֵּי כְּתֻבּוֹת, וּזְמַן כְּתֻבָּה רִאשׁוֹנָה קוֹדֵם לַגֵּט הָרִאשׁוֹן, וּזְמַן הַשְּׁנִיָּה קוֹדֵם לַגֵּט הַשֵּׁנִי, גּוֹבָה שְׁתֵּי כְּתֻבּוֹת: 

יד הוֹצִיאָה שְׁתֵּי כְּתֻבּוֹת וְגֵט אֶחָד, אֵינָהּ גּוֹבָה אֶלָּא כְּתֻבָּה אַחַת. וְאֵיזוֹ מֵהֶם גּוֹבָה, אִם שְׁתֵּיהֶן שָׁווֹת בִּטְּלָה הָאַחֲרוֹנָה אֶת הָרִאשׁוֹנָה וְאֵינָהּ טוֹרֶפֶת אֶלָּא מִזְּמַן הָאַחֲרוֹנָה. וְאִם הָיְתָה בְּאַחַת מִשְּׁתֵּיהֶן תּוֹסֶפֶת עַל חֲבֶרְתָּהּ וְלֹא כָּתַב לָהּ: ''וְאוֹסֵיפִית לָךְ כָּךְ וְכָךְ עַל הָרִאשׁוֹנָה'', אִם רוֹצָה לִגְבּוֹת הָרִאשׁוֹנָה גּוֹבָה מִזְּמַן רִאשׁוֹן, אוֹ שְׁנִיָּה מִזְּמַן שֵׁנִי. וְאִם כָּתַב לָהּ: ''וְאוֹסֵיפִית לָהּ כָּךְ וְכָךְ עַל הָרִאשׁוֹנָה'', גּוֹבָה רִאשׁוֹנָה מִזְּמַן רִאשׁוֹן וְהַתּוֹסֶפֶת מִזְּמַן שֵׁנִי. בַּמֶּה דְבָרִים אֲמוּרִים, שֶׁשְּׁתֵּיהֶן מִן הָאֵרוּסִין אוֹ מִן הַנִּשּׂוּאִין, אֲבָל אִם אַחַת מִן הָאֵרוּסִין וְהַשְּׁנִיָּה מִן הַנִּשּׂוּאִין, בְּכָל עִנְיָן אֵינָהּ גּוֹבָה אֶלָּא אוֹתָהּ שֶׁמִּן הַנִּשּׂוּאִין: 

טו הוֹצִיאָה שְׁנֵי גִּטִּין וּכְתֻבָּה אַחַת, אֵין לָהּ אֶלָּא כְּתֻבָּה אַחַת; שֶׁהַמְגָרֵשׁ אֶת אִשְׁתּוֹ וְהֶחֱזִירָהּ סְתָם, עַל כְּתֻבָּתָהּ הָרִאשׁוֹנָה הֶחֱזִירָהּ: 

טז הוֹצִיאָה גֵּט וּכְתֻבָּה אַחַר מִיתַת הַבַּעַל, אִם גֵּט קוֹדֵם לַכְּתֻבָּה, גּוֹבָה בְּגֵט זֶה עִקַּר כְּתֻבָּה, אִם אֵין דַּרְכָּם לִכְתֹּב כְּתֻבָּה, (וּבַכְּתֻבָּה) גּוֹבָה כָּל מַה שֶּׁיֵּשׁ בִּכְתֻבָּהּ זוֹ, שֶׁהֲרֵי זָכְתָה בָּהּ בְּמִיתָתוֹ. וְאִם כְּתֻבָּה קָדְמָה אֶת הַגֵּט, אֵין לָהּ אֶלָּא כְּתֻבָּה אַחַת, שֶׁעַל דַּעַת כְּתֻבָּתָהּ הָרִאשׁוֹנָה הֶחֱזִירָהּ: 



סימן קא - עד כמה גובה כתבתה
ובו ד' סעיפים 
א אַלְמָנָה, כָּל זְמַן שֶׁשְּׁטַר כְּתֻבָּה בְּיָדָהּ, גּוֹבָה לְעוֹלָם, בֵּין אִם נוֹתְנִים לָהּ מְזוֹנוֹת בְּבֵית (א) אָבִיהָ אוֹ בְּבֵית בַּעֲלָהּ, וְנִשְׁבַּעַת אֲפִלּוּ לְאַחַר (ב) שֶׁנִּשֵּׂאת. אֲפִלּוּ עָבְרָה עָלֶיהָ שְׁמִטָּה, אֵינָהּ נִשְׁמֶטֶת, אֶלָּא אִם כֵּן פָּגְמָה אוֹתָהּ, שֶׁגָּבְתָה מִקְצָת אוֹ שֶׁזָּקְפָה בְּמִלְוֶה. וְאִם אֵין כְּתֻבָּתָהּ בְּיָדָהּ וּבָאָה לִגְבּוֹת בִּתְנַאי בֵּית דִּין בְּמָקוֹם שֶׁאֵין כּוֹתְבִים, אִם נוֹתְנִים לָהּ מְזוֹנוֹת בְּבֵית אָבִיהָ אוֹ שֶׁנִּשֵּׂאת (ג) לְאַחֵר (מָרְדְּכַי סוֹף פֶּרֶק הַנּוֹשֵׂא), אֵינָהּ גּוֹבָה אֶלָּא עַד סוֹף עֶשְׂרִים וְחָמֵשׁ שָׁנָה. אֲבָל שָׁתְקָה עֶשְׂרִים וְחָמֵשׁ שָׁנָה וְלֹא תָּבְעָה, מָחֲלָה. וְאִם תָּבְעָה תּוֹךְ עֶשְׂרִים וְחָמֵשׁ שָׁנִים, מוֹנִין לָהּ עֶשְׂרִים וְחָמֵשׁ שָׁנִים מִיּוֹם שֶׁתָּבְעָה. וְכֵן יוֹרְשֶׁיהָ צְרִיכִים (ד) לִתְבֹּעַ תּוֹךְ עֶשְׂרִים וְחָמֵשׁ שָׁנִים לְמִיתָתָהּ, וְאִם שָׁתְקוּ יוֹתֵר מֵעֶשְׂרִים וְחָמֵשׁ שָׁנָה, מָחֲלוּ. וְכָל שֶׁזָּכְרָה וְאָמְרָה שֶׁמַּה שֶּׁשּׁוֹתֶקֶת לָאו מִשּׁוּם מְחִילָה, הָוֵי כְּתָבְעָה (הָרַ''ן פֶּרֶק הַנּוֹשֵׂא):
 באר היטב  (א) אביה וכו'. ה''ה אם אין נותנין לה מזונות כלל ג''כ גובה כתובתה כל זמן שהכתובה בידה ח''מ ב''ש: (ב) שנשאת. ולענין אם נזקקים לגבות מיתומים קטנים אחר שנשאת עיין ב''ש ס''ס צ''ו ס''ק ל''ג. ועיין בד''מ סי' זה. והיכא שמת פתאום נזקקים דאז אמרינן מסתמ' דלא התפיס צררי עיין ח''מ ב''ש: (ג) לאחר. היינו כשהם מודים דחייבים לה דאל''כ כשנשאת לאחר ואין הכתובה בידה אינה גובה אפי' במקו' שאין כותבין כתובה כמ''ש לעיל ר''ס ק' ע''ש. ועיין ב''ש: (ד) לתבוע. היינו כשנשבעה ומתה דאל''כ אין אדם מוריש השבועה לבניו:


ב אֲפִלּוּ אִם נִזּוֹנֵית בְּבֵית אָבִיהָ, אִם הַיּוֹרְשִׁים מְכַבְּדִים אוֹתָהּ שֶׁמּוֹלִיכִים לָהּ מְזוֹנוֹתֶיהָ (ה) בְּעַצְמָם, אֵין שְׁתִיקָתָהּ מְחִילָה, שֶׁמִּפְּנֵי הַבּוּשָׁה שָׁתְקָה וְלֹא מִפְּנֵי שֶׁמָּחֲלָה:
 באר היטב  (ה) בעצמם. תרתי בעי שאין נותנין לה ממון רק מזונות מוכנים. וגם שמביאים לה בעצמם ולא שולחין לה ע''י שליח ח''מ:


ג נְדוּנְיָא לְעוֹלָם אֵינָהּ (ו) מוֹחֶלֶת, אֲפִלּוּ שָׁהֲתָה כַּמָּה שָׁנִים:
 באר היטב  (ו) מוחלת. צריך לומר דאיירי דהם מודים דחייבים לה דאל''כ קשה היכי יכולה לגבות בלא שטר ואי איירי דהשטר בידה הוא א''כ אף בכתובה לעולם אינה מוחלת אלא איירי דאין השטר בידה אלא הם מודים אז יש חילוק בין כתובה לנדוני' כי הנדוני' דינו כחוב ולא מחלה המגיד ח''מ ב''ש והחשבון הנדוני' מאשה שמתה בלא זרע של קיימא כפי התקנה או המנהג הרי הוא כנדוני' מהרא''ש בתשובה סי' ל''ז. הר''ש הלוי סי' י''ד:


ד גְּרוּשָׁה, לְעוֹלָם אֵינָהּ מוֹחֶלֶת, אֲפִלּוּ שָׁהֲתָה כַּמָּה שָׁנִים: 



סימן קב - דין גבית חוב וכתבת אלמנה
ובו ט' סעיפים 
א מִי שֶׁמֵּת, וְאַלְמְנָתוֹ אוֹ גְּרוּשָׁתוֹ (מָרְדְּכַי פֶּרֶק הַכּוֹתֵב) בָּאָה לִגְבּוֹת כְּתֻבָּתָהּ, וְעָלָיו (א) בַּעַל חוֹב, אִם זְמַן שֶׁל אֶחָד מֵהֶם מֻקְדָּם, וְלֹא הִנִּיחַ אֶלָּא קַרְקַע כְּדֵי לִפְרֹעַ לְאֶחָד מֵהֶם, מִי שֶׁזְּמַנּוֹ קוֹדֵם (ב) יִגְבֶּה, וְהָאַחֵר יִדָּחֶה, בֵּין אַלְמָנָה בֵּין בַּעַל חוֹב. וַאֲפִלּוּ תָּפַס הַמְאֻחָר, מוֹצִיאִין מִיָּדוֹ. הגה: הָיְתָה הַכְּתֻבָּה מֻקְדֶּמֶת, אֵינָהּ יְכוֹלָה לוֹמַר: לֹא אֶגְבֶּה כְּתֻבָּתִי עַכְשָׁו רַק אֶהְיֶה נִזּוֹנֵית בְּבֵית בַּעֲלִי וְאַחַר כָּךְ אֶגְבֶּה כְּתֻבָּתִי, אֶלָּא נוֹתְנִים לָהּ כְּתֻבָּתָהּ, וְהַמּוֹתָר לְבַעַל חוֹב וְעַיֵּן בְּחשֶׁן הַמִּשְׁפָּט סִימָן צ''ז:
 באר היטב  (א) ב''ח וכו'. היה חייב המס נפרעין מנכסיו המס תחלה ואח''כ תגבה היא כתובתה כנה''ג בשם משא מלך ח''ד משפט ז'. באה לגבות ממקומות בה''כ וגבאי צדקה מעכב בעבור שבעלה חייב לצדקה הדין עמה משאת בנימין סי' ק''ב וכ''כ ב''ש בסימן ק' ס''ק ג': (ב) יגבה. כתב בעל פנים חדשות בשם שארית יוסף סימן ל''ז הכותב לבתו שטר חצי זכר וקודם מותו עשה כתובה גדולה לאשתו וחתניו טוענים ששטר שלהם קודם ליטול. ישלמו בראש הכתובה ואח''כ יטלו בחצי זכר. בתשובת רמ''א סימן ק''ט העלה אעפ''י שמי שזמנו קודם קודם לגבות. אם הב''ח גבה ע''י ערכאות של עכו''ם ולא היתה האשה יכולה למחות ולטרוף מן הב''ח. אם מכר הב''ח הקרקע לישראל אחר אין טורפת מהם ע''ש:


ב לֹא הִנִּיחַ אֶלָּא מִטַּלְטְלִים שֶׁאֵין בָּהֶם קְדִימָה, כְּגוֹן דְּלָא אַקְנֵי לָהּ מִטַּלְטְלֵי (ג) אַגַּב מְקַרְקְעֵי, יִנָתְנוּ לְבַעַל חוֹב, אֲפִלּוּ הוּא מְאֻחָר, וְתִדָּחֶה הָאִשָּׁה מִלִּגְבּוֹת עִקָּר (ד) וְתוֹסֶפֶת. וּמִיהוּ, אִם תָּפְסָה, אֲפִלּוּ שֶׁלֹּא בְּבֵית דִּין, אֵין מוֹצִיאִין מִיָּדָהּ. הגה: וְיֵשׁ אוֹמְרִים דַּאֲפִלּוּ תָּפְסָה, מוֹצִיאִין (ה) מִיָּדָהּ (מָרְדְּכַי בְּשֵׁם מוהר''ם פֶּרֶק הַכּוֹתֵב), וְכֵן הוֹרוּ הָאַחֲרוֹנִים מַהֲרִי''ל וּמהרי''ו. וְאֵין חִלּוּק בָּזֶה בֵּין מִלְוֶה בִּשְׁטָר אוֹ מִלְוָה עַל פֶּה הַיְדוּעָה (מהרי''ו סִימָן ל'). אֲבָל אִם אֵינָהּ יְדוּעָה, יְכוֹלָה לוֹמַר: דִּלְמָא אֵינוֹ חַיָּב לְךְ. וּלְכֻלֵּי עָלְמָא אִם תָּפְסָה פִּקָּדוֹן שֶׁל אֲחֵרִים שֶׁהָיָה בְּיַד (ו) בַּעֲלָהּ, צְרִיכָה לְהַחֲזִיר (מהרא''י בִּפְסָקָיו סִימָן ר''ס). יֵשׁ אוֹמְרִים דְּאֵין כּוֹתְבִין ''אַגַּב'', בִּכְתֻבָּה, וְכֵן נוֹהֲגִין. מִיהוּ, אֲפִלּוּ כָּתַב, בַּזְּמַן הַזֶּה, אֵין לָחוּשׁ, וּכְמוֹ שֶׁנִּתְבָּאֵר לְעֵיל סִימָן ק':
 באר היטב  (ג) אג''ק. עיין בחה''מ סי' קי''ג. מלוה ע''פ מוקדמת. וכתובה מאוחרת שכתב בה מטלטלי אג''ק. יש מחלוקת בין הרשד''ם והרש''ך. שהרשד''ם חח''מ סימן ר''י כתב דאם תפס הבע''ח שבע''פ מעצמו זכה. והרש''ך ח''א סי' ל''ה כתב דמוצי' מידו ונותנין לאלמנה עיין כנה''ג חח''מ סי' ק''ד. ובש''ך שם: (ד) ותוספת. אבל לא הנדוני' כי בנדוני' דינה כבע''ח. ותוס' שליש הנהוג בינינו. כתב הב''ש אע''ג דכתבתי כמה פעמים דדינו כנדוניא כאן י''ל בתוס' שליש דינו ככתובה ע''ש. וז''ל הרדב''ז ח''א סי' ע''א. נ''מ שלה נוטלת וכן נצ''ב דהיינו נכסי נדוניא אם הם בעין או תמורתם שיש עדים או ראיה שאלו באו מכח אותם הנכסים שהיו מנדונייתה נוטלתן ואין לבע''ח בהם כלום ואם אכלן הבעל או שנאבדו כיון שהוא חייב באחריותן הרי הוא בהם כשאר בע''ח וחולקין. ומנה ומאתיים ותוספת בע''ח קודם ע''ש. ועיין בח''מ סי' צ''ז סעיף כ''ו. והרח''ש בתשוב' סי' נ''ד כתב דתוס' דידן דינו כנדוניא אפי' כאן. חפץ הקנויה ממעשה ידיה וכן פירות נ''מ שלה שהם בעין נוטלתן האשה וישומו לה לנדוניי' ולא תועיל קדימה או תפיסה לבע''ח הר''ם מטראני ח''ג סימן קפ''ד. החשבון מהנדוני' שחוזר ליורשי האשה כשמתה בלי זרע של קיימא לפי התקנה או המנהג או התנאי דינו כנדוני' הרא''ש. מי שמת והיה חייב שכירות למשכיר ונמצאו מטלטלין בתוך הבית. המשכיר קודם לאלמנה אף אם כתב בכתובה מטלטלי אג''ק וזמן הכתובה קודם לשכירות המשכיר רשד''ם חא''ה סימן קפ''ג: (ה) מידה. היינו כשלא תפסה בב''ד אבל אם תפסה ברשות ב''ד י''ל דמהני ב''ש ח''מ ע''ש שלא החליטו הדבר הזה. וכנה''ג דף קכ''א ע''א אלא דאם תפסה מטלטלין לא מפקינן מינה מפני שיכולה לומר קים לי כהרא''ש ע''ש ועיין מהרי''ט בתשובה חח''מ סימן ח': (ו) בעלה. או אפילו הלואה והיא נושאת ונותנת בבית ובאה מעות לידה מוציאין מידה אפי' אם היא מוקדם ויש קרקע חייבת לשלם דאל''כ נעלת דלת כו'. מהר''י ווייל סי' רמ''ד ע''ש ועיין בח''מ ס''ס צ''ו ס''ק ט' מש''ש הש''ך:


ג אִם זְמַן שְׁנֵיהֶם שָׁוִין, אוֹ שֶׁנָּשָׂא וְלָוָה וְאַחַר כָּךְ קָנָה, אוֹ שֶׁלָּוָה וְנָשָׂא וְאַחַר כָּךְ קָנָה, שֶׁחָל שִׁעְבּוּדָם כְּאֶחָד בְּשָׁעָה שֶׁקָּנָה, בֵּין שֶׁהִנִּיחַ מְקַרְקְעֵי אוֹ מִטַּלְטְלֵי, יִנָּתְנוּ לְבַעַל חוֹב וְתִדָּחֶה הָאִשָּׁה מִגְּבִיַּת עִקָּר וְתוֹסֶפֶת. וְאִם קָדְמָה הָאִשָּׁה וְתָפְסָה קַרְקַע, אִם קָדְמָה וְגָבְתָה בְּבֵית דִּין, כְּגוֹן שֶׁהִגְבּוּהָ בֵּית דִּין קֹדֶם שֶׁיָּדְעוּ שֶׁהָיָה שָׁם בַּעַל חוֹב, אֵין מוֹצִיאִין (ז) מִיָּדָהּ. אֲבָל אִם גָּבְתָה מֵעַצְמָהּ, אֲפִלּוּ עַל יְדֵי שׁוּמָא, מַפְּקִינָן מִנַּהּ. וְאִם קָדְמָה וְתָפְסָה מִטַּלְטְלִין, אֲפִלּוּ שֶׁלֹּא בְּבֵית דִּין, לָא מַפְּקִינָן מִנַּהּ. הגה: אַלְמָנָה שֶׁבָּאת לִגְבּוֹת כְּתֻבָּתָהּ, וְהַיְתוֹמִים טוֹעֲנִין שֶׁתִּתֵּן עַרְבוּת שֶׁאִם יִמָּצְאוּ אַחַר כָּךְ בַּעֲלֵי חוֹב הַמֻּקְדָּמִים שֶׁתַּחֲזִיר מַה שֶּׁגָּבְתָה, אֵין שׁוֹמְעִין לָהֶם וְגוֹבֵאת כָּךְ בְּלֹא עַרְבוּת (רִיבָ''שׁ סִימָן רצ''ט):
 באר היטב  (ז) מידה. ובש''ג פוסק דאין מוציאין מידה:


ד אִם יֵשׁ כְּדֵי לִפְרֹעַ לִשְׁנֵיהֶם בְּקַרְקַע (ח) וּמָעוֹת, אִם זְמַנָּם שָׁוֶה נוֹתְנִים לְבַעַל חוֹב מָעוֹת וְלָאִשָּׁה קַרְקַע, אֲפִלּוּ יֵשׁ לָהּ נְדוּנְיָא עִם הַכְּתֻבָּה (כָּךְ מַשְׁמַע מִפֵּרַשִׁ''י וְהַבֵּית יוֹסֵף). וְאִם קָדְמָה לִגְבּוֹת מָעוֹת, יֵשׁ מִי שֶׁאוֹמֵר שֶׁמּוֹצִיאִין מִיָּדָהּ וְנוֹתֵן לְבַעַל חוֹב. מִיהוּ, אִם הַבַּעַל חוֹב חָפֵץ בַּקַּרְקַע, נוֹתְנִים לוֹ הַקַּרְקַע (טוּר). וְאִם אֵין זְמַנָּם שָׁוֶה, הַמֻּקְדָּם נוֹתְנִים לוֹ הַמָּעוֹת. וְאִם קָדַם הַמְאֻחָר וְתָפַס הַמָּעוֹת, יֵשׁ מִי שֶׁאוֹמֵר שֶׁמּוֹצִיאִין מִיָּדוֹ:
 באר היטב  (ח) המעות. האחרונים תמהו דהא במטלטלין ומעות לא שייך מוקדם ומאוחר עיין ח''מ ב''ש:


ה הָיוּ כְּתוּבִים בַּכְּתֻבָּה נִכְסֵי צֹאן בַּרְזֶל, וְטָעֲנָה שֶׁאָבְדוּ אוֹ שֶׁלְּקָחָם הַבַּעַל, הֲרֵי הִיא בְּנִכְסֵי צֹאן בַּרְזֶל כִּשְׁאָר בַּעֲלֵי חוֹבוֹת וְנִשְׁבַּעַת שֶׁלֹּא לָקְחָה אוֹתָם וְלֹא נָתְנָה וְלֹא מָחֲלָה, וְחוֹלְקָה עִם בַּעֲלֵי חוֹבוֹת. הגה: אִם בַּעַל חוֹב גּוֹבֶה מִנְּדוּנְיַת הָאִשָּׁה שֶׁהִיא בְּעַיִן, עַיֵּן בְּחשֶׁן הַמִּשְׁפָּט סִימָן צ''ז (ט) סָעִיף כ''ו:
 באר היטב  (ט) סעיף כ''ו. דשם נתבאר דאם הנדוני' עדיין בעין ברשותה ולא הכניסה לו אין בע''ח גובה ממנו ע''ש. אלמנה שנתערבה בעד חוב בעלה אינה יכולה לגבות מנדוניית' או מתכשיטיה קודם הב''ח אם אין שם נכסים יותר מכדי החוב. וכן אם משכנ' התכשיטים והנדוני' בחוב בעלה והב''ח אינו מוצי' לגבות כ''א מנדונייתה ותכשיטיה אין האשה יכולה להוציאם מידו הרא''ם ח''א סי' פ''א. אין האשה גובה כתובתה ונדונייתה מנכסי השותפות כל עוד שהם חייבים חובות אחרים מחמת השותפות עיין מהר''ם מטראני ח''א סי' קמ''ט כמה דרכים מחולפים לחלוק הבע''ח עם האלמנה. ראובן שנתחייב לזון לשמעון עד סך שנים. ובין הזמן הזה מת ראובן ותובע שמעון דמי מזונות עד הזמן הקצוב ואלמנתו אינה רוצה ליתן אלא לגבות כתובתה מנכסי בעלה הדין עם האלמנה. וה''ה אם מת שמעון אין יורשיו מוציאין מהאלמנה רשד''ם חא''ה סי' קל''ז:


ו הֶעָרֵב לָאִשָּׁה בְּעִקַּר כְּתֻבָּה אוֹ (י) בְּתוֹסֶפֶת, אֵינוֹ מִתְחַיֵּב אֲפִלּוּ (יא) בְּקִנְיָן. וְהָנֵי מִלֵּי בְּאִשָּׁה דְּעָלְמָא, אֲבָל לְכַלָּתוֹ מִתְחַיֵּב בְּקִנְיָן. וְאִם הָיָה קַבְּלָן שֶׁאָמַר לָהּ: הִנָּשְׂאִי לְזֶה וַאֲנִי נוֹתֵן לָךְ, מִשְׁתַּעְבֵּד אֲפִלּוּ בְּלֹא קִנְיָן, אֲפִלּוּ לְאִשָּׁה דְּעָלְמָא. הגה: וְיֵשׁ אוֹמְרִים דְּכָל עָרֵב מִשְׁתַּעְבֵּד בְּקִנְיָן (טוּר בְּשֵׁם הָרַאֲבַ''ד), וּלְכַלָּתוֹ אֲפִלּוּ בְּלֹא קִנְיָן (כֵּן כָּתַב הַטּוּר לְדַעַת הָרַאֲבַ''ד). יֵשׁ אוֹמְרִים דְּעָרֵב לֶחָתָן בְּעַד (יב) הַנְּדוּנְיָא הָוֵי כְּעָרֵב לָאִשָּׁה בְּעַד הַכְּתֻבָּה (מָרְדְּכַי פֶּרֶק גֵּט פָּשׁוּט וְהַגָּהוֹת דְּגִטִּין). וְיֵשׁ חוֹלְקִין וְאוֹמְרִים דְּעָרֵב דִּנְדוּנְיָא חַיָּב כִּשְׁאָר עָרֵב (הָר''א מִמִּיץ וּבַעַל הַתְּרוּמָה). מִיהוּ, כָּל זְמַן שֶׁלֹּא נִשְּׂאָה יָכוֹל לַחֲזֹר (יג) בּוֹ (וְכֵן כָּתַב הַבֵּית יוֹסֵף בְּחשֶׁן הַמִּשְׁפָּט סִימָן קכ''ט):
 באר היטב  (י) בתוס'. דוקא כתובה ותוס' דלאו מידי חסרה ומצוה קעביד אבל לערב לאשה בעד הנדוני' שהיא נותנת לחתן אז הוי כערב דעלמ' והא חסרה ממון: (יא) בקנין. עיין הר''ם מטראני ח''א סי' של''ט ובמהר''ם גלאנטי סי' ל''ט וכנה''ג בח''מ סי' קכ''ט: (יב) הנדוני'. דלא חסר ליה כלום. מש''ה ס''ל דשוה לכתובה. והחולקים ס''ל הואיל והיא מתחייב בהרבה דברים שבעל חייב לאשתו חסר ליה. וכתב בד''מ עכ''פ לא גרע מערב בכתובה כל שנשתעבד בערב בכתובה נשתעבד כאן ח''מ ב''ש: (יג) בו. עיין סמ''ע סי' קכ''ט ס''ק י''ב שכתב ערבות דידן הן ערבות בעד הקנס וא''י לחזור משום בושת ולא ערבי' בשביל הנדוניא עכ''ל כלומר אף שכותבין עתה ע''ק בעד הנדוני' וקבלן משתעבד לנדוני' מ''מ היה יוכל לומר קודם החתונה אני חוזר בי ואל תנשאו זה לזה. מש''ה צ''ל הטעם משום הבושה א''י לחזור. ומה שמרגל' בפומא דאנשי כל שמעמיד לו הכלה הוא פטור מן הערבות הוא טעות בידם דסוף סוף הוא מבייש. וכשם שהקנס חל על אבי הכלה כשאינו נותן לו הנדן ה''ה חל על הערב ח''מ ב''ש ועיין סמ''ע סי' רמ''ה ס''ק ב':


ז הֶעָרֵב לָאִשָּׁה בִּכְתֻבָּתָהּ, בְּעִנְיָן שֶׁהוּא חַיָּב, וְגֵרְשָׁהּ בַּעֲלָהּ וְאֵין לַבַּעַל נְכָסִים לְפָרְעָהּ, לֹא תִּפָּרַע מִן הֶעָרֵב עַד שֶׁיַּדִּירֶנָּה בַּעֲלָהּ הֲנָאָה עַל דַּעַת (יד) רַבִּים, כְּדֵי שֶׁלֹּא יַעֲשׂוּ קְנוּנְיָא עָלָיו. וְאָסוּר לְאָדָם לְהַשִּׂיאוֹ עֵצָה שֶׁיְּגָרְשֶׁנָּה כְּדֵי שֶׁתִּגְבֶּה הַכְּתֻבָּה מֵהֶעָרֵב וְאַחַר כָּךְ יַחֲזִירֶנָּה, דְּשֶׁמָּא לֹא יַדִּירֶנָּה הֲנָאָה. מִיהוּ, אִם הָאָב עָרֵב לְכַלָּתוֹ בְּעַד בְּנוֹ, וְהַבֵּן תַּלְמִיד חָכָם וְהַשָּׁעָה דְּחוּקָה לוֹ וְאֵין הָאָב מְהַנֵּהוּ מִנְּכָסָיו, מֻתָּר לְהַשִּׂיאוֹ עֵצָה זוֹ. הגה: הֶעָרֵב לְאִשָּׁה בִּנְדוּנְיָתָהּ, וְכָתַב בִּשְׁטָר כָּל זְמַן שֶׁיִּתְבָּעוּהוּ שְׁנֵיהֶם שֶׁחַיָּב לְשַׁלֵּם לָהֶם, וּמֵת הַבַּעַל, אֲפִלּוּ הָכִי אִשְׁתּוֹ גּוֹבֵאת מַה שֶּׁכָּתַב לָהּ (רִיבָ''שׁ סִימָן תפ''א):
 באר היטב  (יד) רבים. עיין ב''ש. וע''ל ס''ס צ''ו ס''ק צ''ו ס''ק כ''ה מה שתרצתי שם על קושית הב''י ובעל המחבר מ''א. והב''ש רוצה לתרץ ע''פ סברת תוס' שם דתירצו דא''צ לפרט על מה ובשביל מה נדר ע''ש. ואישתמיטתיה ליה מה שפסק המחבר ב''י בש''ע י''ד סי' רכ''ח סעיף י''ד שפסק שם צריך שיפרט להם הנדר והסיבה שבשבילה נדר ואם לא פרט אין התרתן התרה ע''ש בש''ך וט''ז:


ח וְכֵן אִם הִקְדִּישׁ כָּל נְכָסָיו וּמְגָרְשָׁהּ לֹא (טו) תִּגְבֶּה כְּתֻבָּתָהּ עַד שֶׁיַּדִּירֶנָּה הֲנָאָה:
 באר היטב  (טו) ומגרשה וכו'. ש''ך בח''מ ס' רנ''ה האריך והעל' דמה שנמשך בש''ע א''ע ס''ס ק''ב אחר דברי הטור והרמב''ם ליתא דקי''ל כמ''ד דא''צ שידירנה ע''ש ועיין בתוס' י''ט בערכין ר''פ שום היתומים. ועיין בתשו' רבינו בצלאל סי' ט''ו:


ט אֲבָל מִן הַלָּקוֹחוֹת גּוֹבָה אֲפִלּוּ בְּלֹא הִדִּירָהּ, וְאִם יִרְצֶה לְהַחֲזִירָהּ אַחַר כָּךְ, יַחֲזִירֶנָּה: 



סימן קג - אלמנה שמוכרת נכסים לכתבתה, אם צריכה למכר על פי בית דין
ובו ח' סעיפים 
א אַלְמָנָה, בֵּין מִן הָאֵרוּסִין אִם כָּתַב לָהּ כְּתֻבָּה, בֵּין מִן הַנִּשּׂוּאִין, מוֹכֶרֶת מִנִּכְסֵי בַּעֲלָהּ לִגְבּוֹת כְּתֻבָּתָהּ שֶׁלֹּא בְּבֵית דִּין וְשֶׁלֹּא בְּהַכְרָזָה, לֹא שְׁנָא אִם מוֹכֶרֶת לִגְבּוֹת כָּל כְּתֻבָּתָהּ בְּיַחַד, לֹא שְׁנָא אִם מוֹכֶרֶת שְׁלשָׁה אוֹ אַרְבָּעָה פְּעָמִים לִגְבּוֹת מְעַט מְעַט בְּכָל פַּעַם, מוֹכֶרֶת שֶׁלֹּא בְּבֵית דִּין מֻמְחִים, אֲבָל צְרִיכָה בֵּית דִּין הֶדְיוֹטוֹת שְׁלשָׁה אֲנָשִׁים נֶאֱמָנִים בְּקִיאִים בְּשׁוּמַת (א) קַרְקַע. הגה: וְדַוְקָא עִקַּר הַכְּתֻבָּה וְהַתּוֹסֶפֶת, אֲבָל אֵינָהּ מוֹכֶרֶת שֶׁלֹּא בְּבֵית דִּין לִגְבּוֹת נְדוּנְיָתָא, דְּאֵינוֹ רַק כְּחוֹב בְּעָלְמָא (בֵּית יוֹסֵף בְּשֵׁם הָרִיטְבָ''א פֶּרֶק אַלְמָנָה נִזּוֹנֵית). אִם מָכְרָה בֵּינָהּ לְבֵין (ב) עַצְמָהּ שָׁוֶה בְּשָׁוֶה, מִכְרָהּ קַיָּם. וְיֵשׁ חוֹלְקִים:
 באר היטב  (א) קרקע. ל''ד קרקע ה''ה אם מוכרת מטלטלין לאחר תקנות הגאונים צריכה ג' אנשים בקיאין בשומת אותו דבר. ואותן ג' רשאים להיות הדיוטים ממש דלית בהו דגמיר וסביר אלא בקיאין בשומא הר''ן עיין ח''מ ב''ש: (ב) עצמה. ע''ל סי' צ''ג סעיף כ''ה:


ב אַחֲרָיוּת הַמֶּכֶר עַל הַיְתוֹמִים, בֵּין אִם תִּמְכֹּר הִיא אוֹ בֵּית דִּין. וְלָכֵן אַף אִם מָכְרוּ בֵּית דִּין בְּטָעוּת, כְּגוֹן שֶׁהָאִשָּׁה מָחֲלָה הַכְּתֻבָּה לַיְתוֹמִים בַּסֵּתֶר, אֵין הַיְתוֹמִים יְכוֹלִין לִטְרֹף מִן הַלּוֹקֵחַ (תְּשׁוּבַת הָרֹא''שׁ כְּלָל ס''ג): 

ג גְּרוּשָׁה, לֹא תִּמְכֹּר אֶלָּא בְּבֵית דִּין (ג) מֻמְחִים. וְאַלְמָנָה נַמִּי, אִם נִשֵּׂאת, לֹא תִּמְכֹּר אֶלָּא בְּבֵית דִּין מֻמְחִים:
 באר היטב  (ג) מומחים. כלומר ג' הדיוטים הראוים לדון דיני ממונות דאיכ' בינייהו חד דגמיר וסביר ח''מ ב''ש בשם הר''ן וכ''כ הש''ך בח''מ סי' ע''ג:


ד אִם בֵּית דִּין מוֹכְרִים וְנוֹתְנִים לָהּ, אֵינָהּ נִשְׁבַּעַת שֶׁלֹּא (ד) זִלְזְלָה בַּנְּכָסִים, אֶלָּא נִשְׁבַּעַת שֶׁלֹּא אַתְפְּסַהּ צְרָרֵי וְשֶׁלֹּא תָּפְסָה הִיא מִשֶּׁלּוֹ (טוּר). אֲבָל אִם הִיא בְּעַצְמָהּ מוֹכֶרֶת, צְרִיכָה לִכְלֹל בִּשְׁבוּעָתָהּ שֶׁלֹּא זִלְזְלָה בַּנְּכָסִים:
 באר היטב  (ד) זלזלה. ובהרא''ש ובהר''ן אי' דצריכה לשבע שלא גבתה יותר דהא הריוח שייך ליורשים. וכתב ב''ש וא''י למה לא כתב הש''ע דצריכה לישבע שלא גבתה יותר וע''ש ס''ק ט':


ה אַלְמָנָה שֶׁשָּׁמָה וּלְקָחַתּוּ לְעַצְמָהּ, אֵינוֹ כְּלוּם, אֲפִלּוּ הִכְרִיזוּ עָלָיו, אֶלָּא אִם כֵּן הָיוּ בַּשׁוּמָא בֵּית דִּין הֶדְיוֹטוֹת. וְיֵשׁ אוֹמְרִים שֶׁאֵינוֹ כְּלוּם עַד שֶׁיִּהְיוּ שָׁם בֵּית דִּין מֻמְחִים: 

ו אַלְמָנָה שֶׁהָיְתָה כְּתֻבָּתָהּ מָאתַיִם, וּמָכְרָה שְׁוֵה מֵאָה (ה) בְּמָאתַיִם אוֹ שְׁוֵה מָאתַיִם בְּמֵאָה, נִתְקַבְּלָה כְּתֻבָּתָהּ:
 באר היטב  (ה) בר'. עיין ח''מ וב''ש ועיין ש''ך ח''מ סי' רכ''ז ס''ק י''ד:


ז הָיְתָה כְּתֻבָּתָהּ מֵאָה וּמָכְרָה שְׁוֵה מֵאָה וְדִינָר בְּמֵאָה, מִכְרָהּ בָּטֵל. וַאֲפִלּוּ הִיא אוֹמֶרֶת: אֲנִי אַחֲזִיר אֶת הַדִּינָר לַיּוֹרְשִׁים: 

ח הָיְתָה כְּתֻבָּתָהּ אַרְבַּע מֵאוֹת זוּז, וּמָכְרָה לָזֶה מָנֶה שָׁוֶה בְּשָׁוֶה, וְכֵן לַשֵּׁנִי, וְכֵן לַשְּׁלִישִׁי, וּמָכְרָה לָרְבִיעִי שְׁוֵה מָנֶה וְדִינָר, בַּמָּנֶה שֶׁל רְבִיעִי בִּלְבַד מִכְרָהּ בָּטֵל: 



סימן קד - בית דין שמכרו וטעו, וכן שאר שלוחין
ובו ו' סעיפים 
א בֵּית דִּין שֶׁמּוֹכְרִים (א) לְהַגְבּוֹת לְאַלִמָנָה כְּתֻבָּתָהּ, אֵין מוֹכְרִין אֶלָּא בְּהַכְרָזָה. וּמַכְרִיזִים שְׁלֹשִׁים יוֹם רְצוּפִים, אוֹ שִׁשִּׁים יוֹם שֵׁנִי וַחֲמִישִׁי. וּמַכְרִיזִין בַּבֹּקֶר וּבָעֶרֶב. וּבְשָׁעָה שֶׁמַּכְרִיזִין מְסַיְּמִין הַשָּׂדֶה בִּמְצָרֶיהָ וּמוֹדִיעִים כַּמָּה הִיא יָפָה וּבְכַמָּה הִיא שׁוּמָא, וְשֶׁרוֹצִים לְמָכְרָהּ כְּדֵי לְהַגְבּוֹת לָאִשָּׁה כְּתֻבָּתָהּ:
 באר היטב  (א) להגבות. אין חילוק כאן אם גובין מיתומים קטנים או מגדולים. עיין בח''מ סי' ק''ג:


ב בֵּית דִּין שֶׁמָּכְרוּ שֶׁלֹּא בְּהַכְרָזָה, אֲפִלּוּ מָכְרוּ שָׁוֶה בְּשָׁוֶה, נַעֲשׂוּ כְּמִי שֶׁטָּעָה בִּדְבַר (ב) מִשְׁנָה וְחוֹזְרִים וּמוֹכְרִים בְּהַכְרָזָה:
 באר היטב  (ב) משנה. וה''ה ב''ד שהגבו מטלטלין בלא שומא הוי טועה בדבר משנה הר''ם מטראני ח''א סי' רע''ח:


ג בֵּית דִּין שֶׁהִכְרִיזוּ כָּרָאוּי וּבָדְקוּ יָפֶה וְדִקְדְּקוּ בַּשּׁוּמָא, אַף עַל פִּי שֶׁטָּעוּ וּמָכְרוּ שְׁוֵה מָנֶה בְּמָאתַיִם אוֹ מָאתַיִם בְּמָנֶה, הֲרֵי מִכְרָם קַיָּם. אֲבָל אִם לֹא בָּדְקוּ בַּשּׁוּמָא, וְלֹא כָּתְבוּ אִגֶּרֶת בִּקֹּרֶת שֶׁהִיא דִּקְדּוּק הַשּׁוּמָא וְהַהַכְרָזָה, וְטָעוּ וְהוֹתִירוֹ שְׁתוּת אוֹ פִּחֲתוּ שְׁתוּת, מִכְרָם בָּטֵל. פָּחוֹת מִשְּׁתוּת, מִכְרָם קַיָּם. וְכֵן אִם מָכְרוּ קַרְקַע בְּעֵת שֶׁאֵינָם צְרִיכִים לְהַכְרִיז עָלֶיהָ, וְטָעוּ, וּפִחֲתוּ שְׁתוּת אוֹ הוֹתִירוּ שְׁתוּת, מִכְרָן בָּטֵל, אַף עַל פִּי שֶׁהִכְרִיזוּ. וְיֵשׁ אוֹמְרִים כֵּיוָן שֶׁהִכְרִיזוּ, אֲפִלּוּ טָעוּ בְּכֶפֶל, הַמִּקָּח קַיָּם (טוּר בְּשֵׁם הָרֹא''שׁ) פָּחוֹת מִשְּׁתוּת, מִכְרָם קַיָּם וְאֵינוֹ צָרִיךְ לְהַחֲזִיר אוֹנָאָה אַף עַל פִּי שֶׁלֹּא הִכְרִיזוּ. אֵיזֶהוּ הָעֵת שֶׁאֵינָם צְרִיכִים הַכְרָזָה, בְּעֵת שֶׁיִּמְכְּרוּ קַרְקַע לִקְבוּרָה אוֹ לִמְזוֹנוֹת הָאִשָּׁה וְהַבָּנוֹת אוֹ לִתֵּן מְנַת הַמֶּלֶךְ, אֵינָם צְרִיכִים הַכְרָזָה, לְפִי שֶׁהַדָּבָר נָחוּץ. וְכֵן אִם לָווּ לְצֹרֶךְ דְּבָרִים אֵלּוּ, כְּשֶׁמּוֹכְרִים לְפָרְעָם אֵינָם צְרִיכִים הַכְרָזָה: 

ד וְכֵן בֵּית דִּין שֶׁמָּכְרוּ דְּבָרִים שֶׁאֵינָם טְעוּנִים הַכְרָזָה וְטָעוּ בִּשְׁתוּת, מִכְרָם בָּטֵל. פָּחוֹת מִשְּׁתוּת, מִכְרָם קַיָּם. וְאֵלּוּ הֵן הַדְּבָרִים שֶׁאֵין מַכְרִיזִים עֲלֵיהֶם: הָעֲבָדִים וְהַשְּׁטָרוֹת וְהַמִּטַּלְטְלִים. הָעֲבָדִים, שֶׁמָּא יִשְׁמְעוּ וְיִבְרְחוּ; וְהַשְּׁטָרוֹת וְהַמִּטַּלְטְלִים, שֶׁמָּא יִגָּנְבוּ; לְפִיכָךְ שָׁמִין אוֹתָם בְּבֵית דִּין וּמוֹכְרִים אוֹתָם מִיָּד. וְאִם הַשּׁוּק קָרוֹב לַמְּדִינָה, מוֹלִיכִים אוֹתָם לַשּׁוּק. וּבְמָקוֹם שֶׁאֵין נוֹהֲגִין לְהַכְרִיז שׁוּם דָּבָר, דִּינוֹ כִּדְבָרִים שֶׁאֵינָן מַכְרִיזִין (טוּר): 

ה הֵיכָא דְּטָעוּ וְנִתְאַנּוּ בִּשְׁתוּת, שֶׁהַמֶּכֶר בָּטֵל, אִם יִרְצוּ בֵּית דִּין לְקַיֵּם הַמִּקָּח וּלְהַחֲזִיר הָאוֹנָאָה, הָרְשׁוּת בְּיָדָם. וְיֵשׁ חוֹלְקִים בָּזֶה: 

ו שָׁלִיחַ שֶׁמָּכַר וְטָעָה וְנִתְאַנָּה אֲפִלּוּ בְּכָל שֶׁהוּא, הַמֶּכֶר בָּטֵל אֲפִלּוּ אִם הוּא שְׁלִיחַ בֵּית דִּין. וְאִם הִטְעָה אֶת הַלּוֹקֵחַ, עַד שְׁתוּת, הַמִּקָּח קַיָּם וְזָכָה הַמְשַׁלֵּחַ בַּיִּתְרוֹן. הגה: יֵשׁ אוֹמְרִים דְּדַיָּן שֶׁנִּתְמַנָּה עַל פִּי הֻרְמָנָא דְּמַלְכָּא וּמָכַר עַל יְדֵי שְׁלוּחוֹ, עָדִיף מִשְּׁאָר שְׁלִיחַ בֵּית דִּין, וְהָוֵי כְּבֵית דִּין שֶׁטָּעוּ וּמִכְרָן קַיָּם; וְכָל שֶׁכֵּן אִם מָכַר בְּעַצְמוֹ (רִיבָ''שׁ סִימָן קע''ט): 



סימן קה - דין המוכרת ומוחלת כתבתה
ובו ז' סעיפים 
א יְכוֹלָה אִשָּׁה לִמְכֹּר כְּתֻבָּתָהּ אוֹ לִתְּנָהּ לַאֲחֵרִים, בֵּין כֻּלָּהּ בֵּין מִקְצָתָהּ, וְהַלּוֹקֵחַ וְהַמְקַבֵּל עוֹמְדִים בִּמְקוֹמָהּ, שֶׁאִם תִּתְאַלְמֵן אוֹ תִּתְגָּרֵשׁ יִקְּחוּ הֵם כְּתֻבָּתָהּ, וְאִם תָּמוּת בְּחַיֵּי הַבַּעַל אֵין לָהֶם כְּלוּם. וְאִם מָכְרָה לְבַעֲלָהּ, הַמֶּכֶר (א) מֶכֶר וְאָסוּר לְהַשְׁהוֹתָהּ אֶלָּא אִם כֵּן יִכְתֹּב לָהּ אַחֶרֶת בְּעִקַּר הַכְּתֻבָּה:
 באר היטב  (א) מכר. ואם מת או גירשה קודם שכתב לה כתובה אחרת אין לה עליו כלום ח''מ ב''ש:


ב הַמּוֹכֶרֶת כְּתֻבָּתָהּ לַאֲחֵרִים וּמֵת הַבַּעַל בְּחַיֶּיהָ, אִם מֵתָה קֹדֶם שֶׁנִּשְׁבְּעָה עַל כְּתֻבָּתָהּ אֵין לַלּוֹקֵחַ וְלַמְקַבֵּל כְּלוּם. בַּמֶּה דְבָרִים אֲמוּרִים, כְּשֶׁנִּתְאַלְמְנָה וּמֵתָה, שֶׁהִיא לֹא הָיְתָה יְכוֹלָה לִפָּרַע מִן הַיְתוֹמִים אֶלָּא בִּשְׁבוּעָה. אֲבָל אִם נִתְגָּרְשָׁה (ב) וּמֵתָה, לָקוֹחוֹת נִשְׁבָּעִים שְׁבוּעָה שֶׁלֹּא פְּקָדַתְנוּ, וְנוֹטְלִים. וְדַוְקָא שֶׁמֵּתָה, אֲבָל אִם הִיא (ג) בַּחַיִּים צְרִיכָה לִשָּׁבַע שֶׁלֹּא נִפְרְעָה, וְאִם אֵינָהּ רוֹצָה לִשָּׁבַע יַפְסִידוּ הַלָּקוֹחוֹת. וְאִם אָמְרָה שֶׁנִּפְרְעָה אַחַר שֶׁמָּכְרָה, (ד) נֶאֱמֶנֶת, בְּמִגּוֹ שֶׁאִם הָיְתָה רוֹצָה לִמְחֹל. אֲבָל אִם אָמְרָה שֶׁנִּפְרְעָה קֹדֶם הַמֶּכֶר, אֵינָהּ נֶאֱמֶנֶת:
 באר היטב  (ב) ומתה וכו'. ב''ש כתב דאיירי אפילו מת בעלה בחייה ואח''כ מתה. מ''מ נשבעים הלוקחים וגובים. והח''מ כתב דאיירי במתה היא ואח''כ הבעל ע''ש ועיין בח''מ סי' ס''ו סט''ו: (ג) בחייה. ובעלה מת צריכה לשבע היא והלוקח כמבואר בח''מ סי' ס''ו ע''ש. ואם הבעל עדיין חי וטוען ברי שפרע לאשה או ללוקח ישבע זה שאומר הבעל שפרע לו ע''ש בש''ך ובסמ''ע וע''ע סי' צ''ח: (ד) נאמנת. ש''ך בח''מ סי' ס''ו ס''ק נ''ו חולק ע''ז וכתב שם שהוא נגד הסברא ונגד כל הפוסקים להלכה דנאמנת ע''ש:


ג מִי שֶׁמֵּת וְהִנִּיחַ בָּנִים וְאַלְמָנָה, וּמֵתָה הָאַלְמָנָה קֹדֶם שֶׁנִּשְׁבְּעָה עַל הַכְּתֻבָּה, הַבְּכוֹר נוֹטֵל פִּי (ה) שְׁנַיִם:
 באר היטב  (ה) שנים. אף מן הסך המגיע לכתובת אמו דלא מיקרי נכסי האם. וכתב הח''מ שגוף התשובה משמע אף שכבר נשבעה האלמנה אם מתה קודם גביה עדיין נכסי האב מיקרי ע''ש. והב''ש כתב דדוק' הוא קודם שנשבעה על הכתובה ע''ש ועיין בח''מ סי' רע''ח:


ד הַמּוֹכֶרֶת כְּתֻבָּתָהּ, בֵּין לְבַעֲלָהּ בֵּין לַאֲחֵרִים, לֹא הִפְסִידָה שׁוּם דָּבָר מִתְּנָאֵי (ו) כְּתֻבָּתָה. אֲבָל הַמּוֹחֶלֶת כְּתֻבָּתָהּ לְבַעֲלָהּ, אִבְּדָה כָּל תְּנָאֵי כְּתֻבָּה. הגה: וַאֲפִלּוּ נְדוּנְיָתָהּ הִפְסִידָה, אִם אֵינָהּ (ז) בְּעַיִן (רִיבָ''שׁ סִימָן קמ''ט בְּשֵׁם הָרַמְבַּ''ן וְהָרַשְׁבָּ''א). וְיֵשׁ אוֹמְרִים דְּלֹא הִפְסִידָה נְדוּנְיָתָהּ אֶלָּא אִם כֵּן אָמְרָה: כָּל מַה שֶּׁבַּשְּׁטָר מָחוּל לְךְ (מהרי''ו סִימָן י''ט):
 באר היטב  (ו) כתובה. אבל מזונות אין לה מיורשים כמ''ש סי' צ''ג: (ז) בעין. עיין ח''מ ב''ש. ואם מחלה הנדוני' לבד י''ל דיכולה לומר נ''ר עשיתי לבעלי ב''ש:


ה הַמּוֹחֶלֶת (ח) כְּתֻבָּתָהּ אֵינָהּ צְרִיכָה לֹא קִנְיָן וְלֹא עֵדִים, וְהוּא שֶׁיִּהְיוּ דְּבָרִים שֶׁהַדַּעַת סוֹמֶכֶת עֲלֵיהֶם וְלֹא יִהְיוּ דִּבְרֵי שְׂחוֹק וְהִתּוּל אוֹ דִּבְרֵי תֵּימָה, אֶלָּא בְּדַעַת נְכוֹנָה. הגה: אֲנָסָהּ לִמְחֹל, כְּגוֹן שֶׁהָיָה מִתְקוֹטֵט עִמָּהּ תָּמִיד וּמָחֲלָה לוֹ כְּדֵי שֶׁתֵּשֵׁב עִמּוֹ בְּשַׁלְוָה, מְחִילָתָהּ (ט) בְּטֵלָה אַף עַל פִּי שֶׁלֹּא מָסְרָה מוֹדָעָה (תְּשׁוּבַת הָרַשְׁבָּ''א סִימָן תתפ''ג):
 באר היטב  (ח) כתובתה אינה צריכה לא קנין. משמע אף שלא החזירה לו הכתובה מהני מחילה ח''מ ב''ש. והסמ''ע סי' י''ב ס''ק כ''א לא כ''כ ע''ש ובש''ך ועיין ב''ח סי' ס''ו: (ט) בטילה. היינו באונס ידוע. אבל אם אין האונס ידוע צריכה למסור מודעא וע''ל סי' קי''ח:


ו הַמּוֹכֵר שְׁטָר חוֹב לַחֲבֵרוֹ, וְחָזַר וּמְחָלוֹ לוֹ, מָחוּל. וַאֲפִלּוּ יוֹרֵשׁ מוֹחֵל. לְפִיכָךְ, מָכְרָה כְּתֻבָּתָהּ וּמֵת הַבַּעַל וְאַחַר כָּךְ מֵתָה, בְּנָהּ יָכוֹל לִמְחֹל וְהַמֶּכֶר בָּטֵל. וַאֲפִלּוּ אֵין לָהּ יוֹרֵשׁ אַחֵר אֶלָּא זֶה הַבֵּן וְנִמְצָא פִּרְעוֹן הַכְּתֻבָּה עָלָיו, יָכוֹל לִמְחֹל (י) לְעַצְמוֹ כְּדֵי לְבַטֵּל הַמִּקָּח, וְיוֹרֵשׁ הַכְּתֻבָּה:
 באר היטב  (י) לעצמו. עיין ח''מ סי' ס''ו ששם הביא דעת בעה''ת שיש חולק וס''ל דא''י למחול ע''ש בסמ''ע ובש''ך ס''ק פ''ב:


ז מִי שֶׁמָּכַר בְּחַיֵּי אָבִיו כְּתֻבַּת אִמּוֹ שֶׁאִם יָמוּת אָבִיו וְאַחַר כָּךְ תָּמוּת אִמּוֹ וְיִירַשׁ הוּא אֶת כְּתֻבָּתָהּ שֶׁיִּהְיֶה הַלּוֹקֵחַ עוֹמֵד בִּמְקוֹמוֹ לִגְבּוֹתָהּ, וְהִתְנָה שֶׁאִם תְּעַרְעֵר אִמּוֹ עַל הַמֶּכֶר שֶׁלֹּא יְסַלְּקֶנּוּ מֵעִרְעוּר, וּמֵתָה וְלֹא עִרְעֲרָהּ, אֵינוֹ יָכוֹל לוֹמַר: אֲנִי בִּמְקוֹם אִמִּי וּכְמוֹ שֶׁהִיא יְכוֹלָה לְעַרְעֵר עַל הַמְּקָּח גַּם אֲנִי מְעַרְעֵר וַאֲבַטְּלֶנּוּ, שֶׁעִרְעוּר שֶׁל עַצְמוֹ קִבֵּל עָלָיו וַדַּאי: 



סימן קו - הכותב כל נכסיו לבניו וכתב לאשתו קרקע כל שהוא
ובו ב' סעיפים 
א הַכּוֹתֵב כָּל (א) נְכָסָיו לְבָנָיו, בֵּין זְכָרִים בֵּין (ב) נְקֵבוֹת, (ג) בֵּין בָּרִיא בֵּין שְׁכִיב מְרַע, וְכָתַב לְאִשְׁתּוֹ עִמָּהֶם קַרְקַע כָּל שֶׁהוּא אוֹ דֶּקֶל לְפֵרוֹתָיו אוֹ פֵּרוֹת מְחֻבָּרִים וְהֵם צְרִיכִים עֲדַיִן לַקַּרְקַע, הוֹאִיל וְעָשָׂה אוֹתָהּ שֻׁתָּף בֵּין הַבָּנִים וְשָׁתְקָה כְּשֶׁנּוֹדַע (ד) לָהּ וְלֹא מִחֲתָה, אִבְּדָה עִקַּר כְּתֻבָּתָהּ וְתוֹסֶפֶת אֲבָל לֹא (ה) נְדוּנְיָתָא (הַמַּגִּיד מִשְׁנֶה פֶּרֶק ו' מִזְּכִיָּה), וְאֵינָהּ טוֹרֶפֶת מִנְּכָסִים אֵלּוּ כְּלוּם. אֲבָל מִנְּכָסִים שֶׁיָּבוֹאוּ לוֹ אַחַר כָּךְ גּוֹבָה מֵהֶם, אֲפִלּוּ בָּאוּ לְיָדוֹ מֵאוֹתָם נְּכָסִים עַצְמָם, כְּגוֹן שֶׁמֵּת אֶחָד מֵהַבָּנִים וְיָרְשׁוֹ:
 באר היטב  (א) נכסיו. ל''ד כותב. אלא בש''מ מהני אפילו באמירה. ואם בריא הוא לא מהני אלא במקנה להם ח''מ ב''ש דלא כב''ח ע''ש: (ב) נקבות. אבל אם חלק לשאר יורשיו מכ''ש כשמחלק לאחרים לא איבדה כתובתה הרא''ש דלא כרשב''ם: (ג) בין בריא. בש''ס עלתה בתיקו בבריא. ונ''מ אם תפיסה מהני עיין ש''ך בח''מ סי' שצ''א ס''ק ג'. ובסי' שמ''ו ס''ק ה' וס''ק יו''ד. ובהרי''ף אי' דלא הפסידה כתובתה מספק וכ''כ בהג''א ב''ש. וכנה''ג פסק דעליה להבי' ראיה דנעמוד הנכסים בחזקת היורשים וכ''כ מהריב''ל ח''ב סי' פ''ב ומהרי''ט בתשובה ח''א סי' קי''ט: (ד) לה. היינו דלא חלק בפניה מ''מ כששתקה בעת שנודע לה הפסידה. ואם היתה שם וחלק בפניה אפילו לא נתן לה כלום ושתקה מהני והיינו טעמא של ראב''ן שפסק אם צוה בפניה צריכה לקיים כמ''ש בהג''ה בסמוך ב''ש וח''מ פסק אם חלק בפניה ולא נתן לה כלום לא מהני בשתיקה גרידא רק צריכה שתקבלה עליה בפירוש ומחלה הכתובה ע''ש וכ''כ מהריב''ל ח''ב סי' פ''ב והרש''ך ח''ג סי' כ''ד והר''ם אלשך סי' קל''ג ועיין כנה''ג ב''י סעיף ד': (ה) נדונייתא. ה''מ בשותקת אבל כל שקבלה עליה בפירוש ודאי מהני אף לענין נדוניא וכ''ש אם נטלה קנין הרש''ך ח''א סי' מ''א וס''א. וב''ש כתב עליו והיינו כשאינו הנדוני' בעין כמ''ש בסי' הקודם. והוספת שליש לרשד''ם חא''ה סי' קל''ו דין נדוניא יש לו ולא איבדה. אבל למהרי''ט בתשובה סי' קי''ט דין מנה מאתיים יש לו ואבדה וע''ל סי' ק' סעיף ה' בהג''ה. ועיין מ''ש בסי' ק''ב בסעי' ב'. ועיין מהרח''ש בתשובה סי' ל''ח. והר''ש הלוי חא''ה סי' י''ד. וכנה''ג בהגהת ב''י סעי' ו':


ב כָּתַב לָהּ עִמָּהֶם מִטַּלְטְלִים בִּלְבַד, אוֹ שֶׁשִּׁיֵּר לְעַצְמוֹ קַרְקַע כָּל שֶׁהוּא, כְּתֻבָּתָהּ קַיֶּמֶת. וּלְפִי מַה שֶּׁתִּקְּנוּ הַגְּאוֹנִים שֶׁכְּתֻבָּה נִגְבֵּית מֵהַמִּטַּלְטְלִין, אֲפִלּוּ שִׁיֵּר (ו) מִטַּלְטְלִין כָּל שֶׁהוּא, כְּתֻבָּתָהּ קַיֶּמֶת, שֶׁהֲרֵי הִיא אוֹמֶרֶת: מִמַּה שֶּׁשִּׁיֵּר אֲנִי גּוֹבָה, וּמִתּוֹךְ שֶׁתֵּרֵד לְמַה שֶּׁשִּׁיֵּר תֵּרֵד לִשְׁאָר נְכָסִים וְתִטְרֹף. הגה: מִי שֶׁצִּוָּה לָתֵת לְבָנָיו כָּךְ וְכָךְ, אוֹ לַאֲחֵרִים, וְצִוָּה כָּךְ לִפְנֵי אִשְׁתּוֹ, וְשָׁתְקָה, יֵשׁ אוֹמְרִים שֶׁצְּרִיכָה (ז) לְקַיֵּם (מָרְדְּכַי רֵישׁ אַלְמָנָה נִזּוֹנֵית בְּשֵׁם ראב''ן וּבְפֶרֶק מִי שֶׁמֵּת). (ח) וְיֵשׁ חוֹלְקִים (מָרְדְּכַי פֶּרֶק י''ב בְּשֵׁם הָר''ם). וּלְכֻלֵּי עָלְמָא אִם אָמְרָה לְמִקְצָת דְּבָרָיו אִין, וּמִקְצָת דְּבָרָיו שָׁתְקָה, דְּלָא הָוֵי מְחִילָה בַּמֶּה שֶּׁשָּׁתְקָה, אֲבָל בַּמֶּה שֶּׁאָמְרָה אִין, צְרִיכָה (ט) לְקַיֵּם (פִּסְקֵי מהרא''י סִימָן פ''ו). וְאֵינָהּ יְכוֹלָה לוֹמַר שֶׁעָשְׂתָה שֶׁלֹּא תִטְרֹף דַּעְתּוֹ (מהרי''ו סִימָן י''ט). וְאִם קִבְּלָה קִנְיָן לְקַיֵּם מַתְּנוֹתָיו, וְאַחַר כָּךְ אוֹמֶרֶת שֶׁלֹּא מָחֲלָה כְּתֻבָּתָהּ וּמַה שֶּׁקִּבְּלָה קִנְיָן מִשּׁוּם שֶׁהַנְּכָסִים הָיוּ בְּיָדָהּ וּבִרְשׁוּתָהּ, הַדִּין עִמָּהּ וְגוֹבֵאת כְּתֻבָּתָהּ (רִיבָ''שׁ סִימָן רמ''ד):
 באר היטב  (ו) מטלטלין וכו'. דוקא לענין שיור הוי מטלטלין כמקרקע לאחר תקנות הגאונים. אבל בכתב לה מטלטלין אף לאחר תקנות הגאונים לא הוי כמקרקע ד''מ ב''ח והרשד''ם חא''ה סי' קל''ו. אבל הב''י וש''ג והר''י אדרבי סי' קל''ב. ס''ל דלאחר תקנות הגאונים הוי מטלטלי כמקרקע לכל מילי ואם נתן לה מטלטלי הפסידה. וכתב כנה''ג מאחר דאיכ' פלוגת' דרבות' אם האשה מוחזקת יכולה לומר קים לי ע''ש. ואם אמר לה טלי זאת בכתובתך אז לכ''ע מהני אף במטלטלין כיון ששתקה. וכן אם קבלה בפירוש עיין ח''מ ב''ש: (ז) לקיים. עיין ס''ק ד' מש''ש. ועיין כנה''ג בהגהת ב''י סעיף י''א: (ח) ויש חולקים. אם צותה האלמנה ליתן מנכסיה לפלוני ובנה שתק ואחר מותה אמר שלא נשבעה על הכתובה ומה ששתק מפני שלא רצה להכעיסה. פסק ט''ז בשם מרדכי פ' ז''ב כיון ששתק צריך לקיים ול''ד לשתיקה דכאן דשם אין עליה אלא השבועה והוא שתק סבר' היא כמו ששתק עד עתה ולא בקש ממנה השבועה כך היה בדעתו בעת שצותה עיין ב''ש: (ט) לקיים. כבר כתבתי אם קבלה עלי' בפירוש מהני לכ''ע אפי' במטלטלין ע''ל ס''ק ו':




סימן קז - הכותב כל נכסיו לאשתו אם קנתה, ויצא עליו שטר חוב
ובו י' סעיפים 
א הַכּוֹתֵב כָּל נְכָסָיו לְאִשְׁתּוֹ, בֵּין בָּרִיא בֵּין (א) שְׁכִיב מְרַע, אַף עַל פִּי שֶׁקָּנוּ (ב) מִיָּדוֹ, לֹא עֲשָׂאָהּ (ג) אֶלָּא אַפּוֹטְרוֹפָּא עַל יוֹרְשָׁיו, בֵּין שֶׁהָיוּ יוֹרְשָׁיו בָּנָיו מִמֶּנָּה אוֹ מֵאִשָּׁה אַחֶרֶת אוֹ אֶחָיו אוֹ שְׁאָר (ד) יוֹרְשִׁין. וְאִם שִׁיֵּר כָּל שֶׁהוּא, בֵּין קַרְקַע בֵּין מִטַּלְטְלִין, קָנְתָה כָּל מַה שֶּׁכָּתַב לָהּ. בֵּין כָּךְ וּבֵין כָּךְ לֹא אִבְּדָה כְּתֻבָּתָהּ (טוּר):
 באר היטב  (א) ש''מ. זהו בעיא דלא איפשטא בברי. ונ''מ אם תפיסה מהני כמ''ש בסי' שלפני זה. ועיין בש''ך ח''מ ס''ס רמ''ג ס''ק י''ד: (ב) מידו. עיין בח''מ סי' רמ''ו דשם הביא פלוגת' בזה: (ג) אלא לאפטרופס. היינו אם יורשים קטנים אבל אם היורשים גדולים יכולין לומר אין אנו צריכין לאפטרופס כמבואר בח''מ סי' ר''נ סעיף כ''ו בהג''ה. וכתב בח''מ דקודם החלוקה צריכים לקבל אותה לאפטרופס: (ד) יורשין. כן כתב הרמב''ם ונ''י. אבל הרא''ש חולק ע''ז. ועיין בתשו' מהרי''ט ח''א סי' קי''ט:


ב בַּמֶּה דְבָרִים אֲמוּרִים, בִּנְשׂוּאָה. אֲבָל אִם כָּתַב כָּל נְכָסָיו לְאִשְׁתּוֹ אֲרוּסָה, אוֹ לִגְרוּשָׁה, אַף עַל פִּי שֶׁלֹּא שִׁיֵּר כְּלוּם, מַתְּנָתוֹ קַיֶּמֶת. וְאִבְּדָה כְּתֻבָּתָהּ, אֶלָּא אִם כֵּן שֶׁשִּׁיֵּר מִקְצָת נְכָסִים (גַּם זֶה טוּר): 

ג כָּל אִשָּׁה שֶׁקָּנְתָה כָּל נִכְסֵי בַּעֲלָהּ בְּמַתָּנָה גְּמוּרָה, אִבְּדָה כְּתֻבָּתָהּ (ה) וְתִקָּרַע. לְפִיכָךְ, אִם יָצָא שְׁטָר חוֹב עָלָיו מֻקְדָּם לְמַתָּנָה זוֹ, וְהָלְכוּ כָּל הַנְּכָסִים בִּפְרִיעַת הַחוֹב, תִּשָּׁאֵר הִיא בְּלֹא כְּלוּם וְלֹא תִקַּח בִּכְתֻבָּתָהּ שֶׁקָּדְמָה לַחוֹב, שֶׁאֻמְדַּן דַּעַת (ו) הוּא שֶׁבַּהֲנָאָה שֶׁבָּאָה לָהּ בִּשְׁמוּעָה זוֹ שֶּׁכָּתַב לָהּ כָּל נְכָסָיו אִבְּדָה כָּל זְכוּת שֶׁיֵּשׁ לָהּ בִּנְכָסָיו מִצַּד כְּתֻבָּתָהּ בֵּין מֵאוֹתָם שֶׁהָיוּ לוֹ בֵּין מֵאוֹתָם שֶׁמָּכַר אוֹ נָתַן קֹדֶם לָכֵן. אֲבָל אִם אַחַר כָּךְ זָכָה בִּנְּכָסִים, גּוֹבָה כְּתֻבָּתָהּ מֵהֶם:
 באר היטב  (ה) ותקרע. לאו דוקא תקרע שהרי אם קונה נכסים אח''כ גובה הכתובה מהם כמ''ש בסמוך: (ו) הוא. והנדוניא לא הפסידה ב''ש. ואומדנא זו אמרינן אפי' באשה גרושה ש''ס:


ד יֵשׁ מִי שֶׁאוֹמֵר, דְּהָא דְּלֹא הִפְסִידָה כְּתֻבָּתָהּ כְּשֶׁשִּׁיֵּר, הַיְנוּ כְּשֶׁכּוֹתֵב לָהּ סְכוּם מִנְּכָסָיו, וַאֲפִלּוּ אִם הַסְכוּם הוּא גָּדוֹל כְּגוֹן שֶּׁכָּתַב לָהּ מַחֲצִיתָם אוֹ שְׁנֵי (ז) שְׁלִישִׁים. אֲבָל אִם כָּתַב לָהּ כָּל נְכָסָיו וּפֵרַשׁ הַשִּׁיּוּר, אֲפִלּוּ אִם שִׁיֵּר הַרְבֵּה, אִבְּדָה כְּתֻבָּתָהּ מִנְּכָסִים שֶׁיֵּשׁ לוֹ, שֶׁכָּבוֹד שֶׁעוֹשֶׂה לָהּ שֶׁכָּתַב לָהּ כָּל נְכָסָיו גּוֹרֵם הַמְּחִילָה:
 באר היטב  (ז) שלישים. כתב בח''מ סימן ה' אם פורט סך גדול יותר ממה שיש לו מ''מ כיון שאינו אומר בלשון כל נכסי לא מחלה הכתובה:


ה יֵשׁ מִי שֶׁאוֹמֵר, שֶׁאִם הֻבְרַר הַדָּבָר שֶׁהֶעֱרִים בְּמִתְכַּוֵּן כְּדֵי לְהַפְסִידָהּ, לֹא אִבְּדָה כְּתֻבָּתָהּ: 

ו הָיוּ לוֹ שְׁתֵּי נָשִׁים וְכָתַב כָּל נְכָסָיו לִשְׁתֵּיהֶן, לֹא קָנְתָה שׁוּם אַחַת מֵהֶן, וּשְׁתֵּיהֶן אַפּוֹטְרוֹפְּסוֹת. אֲבָל אִם כָּתַב ''חֲצִי נְכָסַי לְאִשְׁתִּי פְּלוֹנִית וַחֲצִי נְכָסַי לְאִשְׁתִּי פְּלוֹנִית'', הָרִאשׁוֹנָה (ח) קָנְתָה שֶׁהֲרֵי שִׁיֵּר, וְהַשְּׁנִיָּה לֹא קָנְתָה:
 באר היטב  (ח) קנתה שהרי שייר. מדלא כלל שתיהן ביחד ש''מ כוונתו להקדים הראשונה וה''ה אם אמר ב' שלישים לראשונה ושליש לשניה הראשונה קנתה והשניה לא קנתה עיין ב''ש ח''מ:


ז כָּתַב כָּל נְכָסָיו לְאִשְׁתּוֹ וְלִבְנוֹ, אִשְׁתּוֹ קָנְתָה הַחֲצִי, וּבְנוֹ לֹא קָנָה, אֶלָּא הוּא אַפּוֹטְרוֹפּוֹס. וְיֵשׁ מִי שֶׁאוֹמֵר שֶׁשְּׁנֵיהֶם אַפּוֹטְרוֹפְּסִים. הגה: הָיָה לוֹ בֵּן (ט) וְאִשָּׁה, וְאָמַר: כָּךְ וְכָךְ נְכָסִים לִבְנִי וְהַשְּׁאָר לְאִשְׁתִּי, וַדַּאי נִתְכַּוֵּן לְמַתָּנָה גְּמוּרָה; דְּאִם הָיָה רוֹצָה לַעֲשׂוֹת אַפּוֹטְרוֹפּוֹס, לֹא הָיָה נוֹתֵן הַמִּקְצָת לַבֵּן, שֶׁהֲרֵי הַכֹּל שֶׁלּוֹ (בֵּית יוֹסֵף בְּשֵׁם תְּשׁוּבַת רַב הַאי):
 באר היטב  (ט) ואשה וכו'. הח''מ כתב דלמעשה דין זה צ''ע. ועיין ב''ש:


ח כְּתָבָם לְאִשְׁתּוֹ וּלְאַחֵר, הָאַחֵר קָנָה הַחֵצִי, וְאִשְׁתּוֹ הָוֵי אַפּוֹטְרוֹפּוֹס בִּשְׁאָר הַחֵצִי. וְכָל הֵיכָא שֶׁיֵּשׁ (י) לְהוֹכִיחַ מִתּוֹךְ הַשְּׁטָר דְּלֹא נִתְכַּוֵּן לְאַפּוֹטְרוֹפְּסוּת אֶלָּא לְמַתָּנָה גְּמוּרָה, הָוְיָא מַתָּנָה:
 באר היטב  (י) להוכיח וכו'. ואם אמר אל יחשבו לי לשטות שאני מניח כל נכסי לאשתי וכו' לשון זה מורה שכוונתו למתנה גמורה דאל''כ מהיכי תיתי לחשוב לו לשטות תשובת הרא''ש ח''מ ב''ש:


ט אִם אָמַר: אִשְׁתִּי תִּמְשֹׁל בְּכָל (יא) הַנְּכָסִים, אֵינוֹ לְשׁוֹן מַתָּנָה אֶלָּא לְשׁוֹן אַפּוֹטְרוֹפּוֹסוּת. מִי שֶׁכָּתַב נְכָסָיו לְאִשְׁתּוֹ וְאַחֲרֶיהָ (יב) לְיוֹרְשָׁיו, הָוֵי מַתָּנָה וְלֹא אַפּוֹטְרוֹפְּסוּת (הַגָּהוֹת מָרְדְּכַי דְּבָבָא בָּתְרָא):
 באר היטב  (יא) הנכסים. היינו אפי' אם שייר מ''מ הלשון תמשול אינו אלא לשון אפטרופס: (יב) ליורשיו. ואם אמר אחריה לא' מיורשיו י''ל לאפטרופס נתן לה וכוונתו אחריה לא ירשו אלא א'. ואם אמר אחריה לנכדי הוי מתנה ולא אפטרופס עי' ח''מ ב''ש:


י אִם אָמַר: תִּטֹּל בִּתִּי פְּלוֹנִית חֲמִשִּׁים זְהוּבִים וּפְלוֹנִית בִּתִּי חֲמִשִּׁים זְהוּבִים, וְהָיוּ לוֹ שָׁלשׁ בָּנוֹת וְאִשָּׁה אַחַת, אָמְרוּ לוֹ: וְאִשְׁתְּךָ מַה תְּהֵא עָלֶיהָ, אָמַר: הַשְּׁאָר שֶׁלָּהּ שֶׁל אִשְׁתִּי, הָוֵי מַתָּנָה גְּמוּרָה כֵּיוָן שֶׁהֶעֱמִיד יְרֻשַּׁת (יג) הַתּוֹרָה אֲפִלּוּ בְּאֶחָד מִיּוֹרְשָׁיו. צִוָּה לָתֵת מִנְּכָסָיו לִצְדָקָה, הָוֵי שִׁיּוּר. וְיֵשׁ חוֹלְקִים (שְׁתֵּי הַדֵּעוֹת בְּהַגָּהוֹת מָרְדְּכַי דְּבָבָא בָּתְרָא):
 באר היטב  (יג) התורה. הח''מ הקשה מש''ע ח''מ סי' רמ''ו דברי הרב אהדדי ע''ש והב''ש מיישבו ע''ש:




סימן קח - דין שכיב מרע שאמר: תטל אשתי כאחד מן הבנים
ובו ג' סעיפים 
א שְׁכִיב מְרַע שֶׁאָמַר אוֹ בָּרִיא שֶׁקָּנוּ (א) מִמֶּנּוּ (רַשְׁבַּ''ם פֶּרֶק יֵשׁ נוֹחֲלִין) תִּטֹּל אִשְׁתִּי כְּאֶחָד מִן (ב) הַבָּנִים, נוֹטֶלֶת כְּאֶחָד מִבָּנָיו יָתֵר עַל כְּתֻבָּתָהּ. וְאִם נוֹלְדוּ לוֹ בָּנִים אַחַר הַצַּוָּאָה, מִצְטָרְפִים עִם אֵלּוּ שֶׁהָיוּ בִּשְׁעַת הַצַּוָּאָה וְנוֹטֶלֶת חֵלֶק עִם כֻּלָּם. כֵּיצַד, הָיוּ לוֹ שְׁלשָׁה בָּנִים בִּשְׁעַת הַצַּוָּאָה, וּלְאַחַר זְמַן נוֹלְדוּ לוֹ שְׁנַיִם, נוֹטֶלֶת כְּאֶחָד מֵחֲמִשָּׁה שֶׁהוּא שְׁתוּת כָּל הַמָּמוֹן, וְאֵינָהּ נוֹטֶלֶת עִמָּהֶן אֶלָּא בִּנְכָסִים שֶׁהָיוּ לוֹ בִּשְׁעַת הַצַוָּאָה, אֲבָל נְכָסִים שֶׁבָּאוּ לוֹ אַחַר זְמַן הַצַּוָּאָה, אֵין לָהּ בָּהֶם חֵלֶק, שֶׁאֵין אָדָם מַקְנֶה דָּבָר שֶׁלֹּא בָּא לִרְשׁוּתוֹ. הגה: הָיָה סָפֵק בַּנְּכָסִים אִם הָיוּ בִּשְׁעַת הַצַּוָּאָה אוֹ לֹא, עַל הָאִשָּׁה לְהָבִיא רְאָיָה אוֹ לֹא תִּטֹּל חֵלֶק בָּהֶם (בֵּית יוֹסֵף בְּשֵׁם הָרִיטְבָ''א פֶּרֶק יֵשׁ נוֹחֲלִין):
 באר היטב  (א) ממנו. עיין בח''מ סימן רנ''ג שם מבואר לשון להבא אם מהני בו קנין כבריא ע''ש: (ב) הבנים. משום דהוא לשון מתנה נ''י ח''מ ב''ש:


ב אִם הָיוּ הַבָּנִים מְרֻבִּים, (ג) וְנִתְמַעֲטוּ, נוֹטֶלֶת חֵלֶק כְּאֶחָד מֵהַבָּנִים שֶׁבִּשְׁעַת מִיתָה. וְיֵשׁ מִי שֶׁנִּסְתַּפֵּק בָּזֶה:
 באר היטב  (ג) ונתמעטו. היינו בחיי אביהם. אבל אם מתו אחר מות אביהם לכ''ע אין לאשה זכות המגי''ד ח''מ ב''ש:


ג אִם מֵתוּ כָּל הַבָּנִים, רוֹאִים כַּמָּה הָיוּ בִּשְׁעַת הַצַּוָּאָה, וְנוֹטֶלֶת חֵלֶק הָרָאוּי לְאֶחָד מֵהֶם, וְהַשְּׁאָר לְיוֹרְשָׁיו. הגה: הַכּוֹתֵב לְבִתּוֹ וְלַחֲתָנוֹ שֶׁיִּטְּלוּ חֵלֶק כְּאֶחָד מִבָּנָיו, הָוֵי כְּאִלּוּ כָּתַב כָּךְ לְאִשְׁתּוֹ וְאֵינוֹ נוֹטֵל אֶלָּא בַּנְּכָסִים שֶׁהָיוּ לוֹ בִּשְׁעַת הַכְּתִיבָה (מָרְדְּכַי פֶּרֶק יֵשׁ נוֹחֲלִין). וּמַה שֶּׁנּוֹהֲגִין בִּשְׁטַר (ד) חֲצִי זָכָר שֶׁכּוֹתְבִים עַכְשָׁו לַבָּנוֹת שֶׁנּוֹטְלִין בְּכָל אֲשֶׁר יִמָּצֵא לוֹ כְּמוֹ הַזְּכָרִים, מִשּׁוּם דְּכוֹתֵב לָהֶם דֶּרֶךְ הוֹדָאָה שֶׁחַיָּב לָהֶם סַךְ מָה, וְלֹא יִפָּטֵר אֶלָּא כְּשֶׁנּוֹתֵן לָהֶם כְּמוֹ הַזְּכָרִים, וּבְדֶרֶךְ זֶה יָכוֹל לְהַקְנוֹת אַף מַה שֶּׁלֹּא בִּרְשׁוּתוֹ, הֵן רָאוּי הֵן מֻחְזָק (דַּעַת עַצְמוֹ). הַנּוֹתֵן מַתָּנָה לְאִשְׁתּוֹ אוֹ לִבְנוֹתָיו, אָסוּר (ה) לְהַעֲרִים אַחַר כָּךְ וְלִתֵּן מִנְּכָסָיו לְבָנָיו אוֹ לְאִשְׁתּוֹ כְּדֵי לְהַפְקִיעַ מִמְקַבֵּל מַתָּנָה מַה שֶׁרָאוּי לוֹ (כֵּן נִרְאֶה מִתְּשׁוּבַת מַהֲרִי''ל סִימָן פ''ח):
 באר היטב  (ד) ח''ז. עיין בתשו' מהרש''ל סי' נ''א ותשובת רמ''א סי' ג' ותשו' מהר''ם לובלין סי' ה' ובח''מ סי' רפ''א ס''ז בהג''ה: (ה) להערים. כלומר שנתן לאשתו או לבתו שתטלו חלק כא' מן הבנים ורוצה להערים וליתן במתנה אח''כ רוב נכסיו לבניו כדי שלא יגיע להאשה או לבתו רק חלק קטן עיין מהרי''ל סי' צ''ב:




סימן קט - שכיב מרע שאמר: תנו מאתים זהובים לאשתי בכתבה
ובו ד' סעיפים 
א (א) שְׁכִיב מְרַע שֶׁאָמַר: תְּנוּ מָאתַיִם זוּז לְאִשְׁתִּי כָּרָאוּי לָהּ, נוֹטַלְתָּן לְבַד מִכְּתֻבָּתָהּ. וְאִם אָמַר: תִּטֹּל מָאתַיִם זוּז בִּכְתֻבָּתָהּ, לֹא תִּטֹּל שְׁתֵּיהֶן, אֶלָּא יָדָהּ עַל (ב) הָעֶלְיוֹנָה; אִם מָאתַיִם זוּז יוֹתֵר, נוֹטַלְתָּן; וְאִם כְּתֻבָּתָהּ יוֹתֵר, נוֹטַלְתָּן:
 באר היטב  (א) ש''מ שאומר. אבל בריא לא מהני אפילו קנין דמטבע לא נקנה בחליפין: (ב) העליונה. ואם נוטלתן משום מתנה אינה צריכה שבועה כנה''ג בשם הרשב''א:


ב הָא דְּאָמְרִינָן דְּכִי אָמַר ''בִּכְתֻבָּתָהּ'' יָדָהּ עַל הָעֶלְיוֹנָה, בְּשֶׁלֹּא חִלֵּק נְכָסָיו. אֲבָל אִם חִלֵּק נְכָסָיו, נִתְבָּאֵר מִשְׁפָּטוֹ בְּסִימָן ק''ו: 

ג אִם אָמַר: תְּנוּ מָנֶה לְאִשְׁתִּי, סְתָם, יֵשׁ מִי שֶׁאוֹמֵר דְּיָדָהּ עַל הָעֶלְיוֹנָה. וְיֵשׁ מִי שֶׁאוֹמֵר דְּהָוֵי מַתָּנָה לְבַד (ג) מִכְּתֻבָּתָהּ. וְאִם אָמַר בְּפֵרוּשׁ: תְּנוּ לָהּ בְּמַתָּנָה, נוֹטַלְתָּן לְכֻלֵּי עָלְמָא לְבַד מִכְּתֻבָּתָהּ (רִיבָ''שׁ סִימָן ת''פ):
 באר היטב  (ג) מכתובתה. בח''מ סי' רנ''ג ס''ח הכריע הרמ''א כסברא הראשונה ע''ש ועיין במהר''ם אלשיך סי' י''ב ובמהרי''ט סי' קי''ב:


ד שְׁכִיב מְרַע שֶׁצִּוָּה שֶׁיִּתְּנוּ לְאִשְׁתּוֹ בְּגָדִים, נוֹטֶלֶת כָּל בְּגָדֶיהָ בֵּין שֶׁל חֹל בֵּין שֶׁל שַׁבָּת. הגה: וְיֵשׁ אוֹמְרִים דְּאִם נָתַן לָהּ בְּמַתָּנָה בִּשְׁעַת (ד) מוֹתוֹ, אַף צְמִידִים שֶׁבִּבְגָדֶיהָ בִּכְלָל. אֲבָל אִם כָּתַב לָהּ כָּךְ בְּשָׁעָה שֶׁנְּשָׂאָהּ, אֵין צְמִידִים בִּכְלָל (מהרי''ו סִימָן קמ''ד). וְאִם אָמַר: ''מַלְבּוּשִׁים'', גַּם הַסַרְבָּל וְאוּנְקְלִי וּמִטְפָּחוֹת וְסוּדָר בִּכְלָל, דִּבְכָל דָּבָר שֶׁאָדָם לוֹבֵשׁ וּמִתְעַטֵּף, נִקְרָא מַלְבּוּשׁ:
 באר היטב  (ד) מותו. ל''ד בשעת מותו רק החילוק הוא בין מתנה למכר. דבמכר אינו מתבייש הלוקח להתנות לכן לא זכה. אבל המקבל מתנה הוא מתבייש לשאול שיתן לו הכל. לפ''ז מה שמחלק כאן בין אם נתן לו בשעת מותו לבין אם נתן לה בשעת הנשואין לא תליא מילתא שנותן לה בשעת מותו אלא מה שנותן לה בעת הנשואין הוי כמכר דהיא מוכרת את עצמה לו ואינה מתביישת לומר תכתוב לי הצמידים בפ''ע. ומה שנותן לה שלא בשעת הנשואין הוי מתנה ומתביישת לפיכך הכל בכלל עיין ח''מ ב''ש:




סימן קי - שכותבין שובר לאשה אף על פי שאין בעלה עמה
ובו ב' סעיפים 
א כּוֹתְבִין שׁוֹבָר לָאִשָּׁה אַף עַל פִּי שֶׁאֵין בַּעְלָהּ עִמָּהּ, וּבִלְבַד שֶׁיְּהֵא מַכִּירָהּ. וְהַבַּעַל נוֹתֵן אֶת שְׂכַר (א) הַסוֹפֵר. הגה: וְתַלְמִיד חָכָם שֶׁאֵין דַּרְכּוֹ לְדַקְדֵּק בַּנָשִׁים, נֶאֱמָן אַחַר כָּךְ לוֹמַר שֶׁטָּעָה וְכָתַב שׁוֹבֵר לְאִשָּׁה אַחֶרֶת עַל שֵׁם זוֹ כִּי (ב) טָעָה בָּהּ. (טַעַם זֶה מְפֹרָשׁ גְּמָרָא בְּפֶרֶק גֵּט פָּשׁוּט):
 באר היטב  (א) הסופר. אפילו באבדה הכתובה. ואם אבדה הכתובה בפשיעה צריכה היא לשלם עיין ב''ש. ועיין בח''מ סי' נ''ד ס''ק ג' בש''ך: (ב) טעה. היינו כל זמן שלא אמר ברי לי שזאת היא האשה ש''ס. ועיין בח''מ סי' מ''ט סעי' ב' בהג''ה ובסמ''ע ובש''ך:


ב הַמּוֹצֵא שׁוֹבָר עַל שֵׁם הָאִשָּׁה שֶׁנִּפְרְעָה מִכְּתֻבָּתָהּ, בִּזְמַן שֶׁהָאִשָּׁה מוֹדָה שֶׁנְּתָנַתּוּ לַבַּעַל, יַחֲזִירֶנּוּ לוֹ. וְאִם אֵינָהּ מוֹדָה, אֶלָּא אוֹמֶרֶת: מִמֶּנִּי נָפַל, לֹא יִתְּנֶנּוּ לֹא (ג) לָאִישׁ וְלֹא לָאִשָּׁה:
 באר היטב  (ג) לאשה. והכתובה בחזקתה וטורפת מן הלקוחות ולא קרעינן השובר דאולי יבואו עדים ויעידו דהשובר טוב הוא. ואם הבעל מודה שממנה נפל יחזיר לאשה ח''מ וכו' הב''ח. והסמ''ע בח''מ סי' ס''ה ס''ק נ''ח לא כ''כ. אבל ש''ך שם חולק עליו ע''ש:




סימן קיא - דין כתבת בנין דכרין
ובו י''ז סעיפים 
א מִתְּנָאֵי הַכְּתֻבָּה שֶׁיִּהְיוּ בָּנָיו הַזְּכָרִים יוֹרְשִׁים כְּתֻבַּת (א) אִמָּן וּנְדוּנְיָתָהּ שֶׁהִכְנִיסָה בְּתוֹרַת נִכְסֵי צֹאן בַּרְזֶל, וְיֵשׁ אוֹמְרִים שֶׁאַף הַתּוֹסֶפֶת (ב) בִּכְלָל, וְאַחַר כָּךְ חוֹלְקִים הַשְּׁאָר עִם אֲחֵיהֶם בְּשָׁוֶה. כֵּיצַד, נָשָׂא אִשָּׁה, כְּתֻבָּתָהּ וּנְדוּנְיָתָהּ אֶלֶף, וְיָלְדָה בֵּן וּמֵתָה בְּחַיָּיו; וְאַחַר כָּךְ נָשָׂא אִשָּׁה אַחֶרֶת, כְּתֻבָּתָהּ וּנְדוּנְיָתָהּ מָאתַיִם וְיָלְדָה בֵּן וּמֵתָה בְּחַיָּיו; וְאַחַר כָּךְ מֵת הוּא וְהִנִּיחַ אַלְפַּיִם; בְּנוֹ מִן הָרִאשׁוֹנָה יוֹרֵשׁ אֶלֶף שֶׁבִּכְתֻבַּת אִמּוֹ, וּבְנוֹ מִן הַשְּׁנִיָּה יוֹרֵשׁ מָאתַיִם שֶׁבִּכְתֻבַּת אִמּוֹ, וְהַשְּׁאָר יוֹרְשִׁים אוֹתוֹ בְּשָׁוֶה; נִמְצָא בְּיַד בֶּן הָרִאשׁוֹנָה אֶלֶף וְאַרְבַּע מֵאוֹת, וּבְיַד בֶּן הַשְּׁנִיָּה שֵׁשׁ מֵאוֹת:
 באר היטב  (א) אמן. בן שמחל לאביו כתובת בנין דכרין מחילתו מחילה הראנ''ח ח''ב סי' ט'. הר''ם גלאנטי סי' א': (ב) בכלל. לא ידעתי למה כתב בשם י''א הא גמר' ערוכה היא ר''פ אעפ''י שתוס' כתובה ככתובה דמי לענין כב''ד ח''מ ב''ש ומשפט צדק מ''א סימן כ''ט. ועיין בהר''ש הלוי חא''ה סי' א':


ב בַּמֶּה דְבָרִים אֲמוּרִים, שֶׁהִנִּיחַ יוֹתֵר עַל שְׁתֵּי הַכְּתֻבּוֹת דִּינָר אֶחָד אוֹ יוֹתֵר כְּדֵי שֶׁיַּחַלְקוּ הַשְּׁאָר בְּשָׁוֶה. אֲבָל אִם לֹא הִנִּיחַ יוֹתֵר דִּינָר, חוֹלְקִים הַכֹּל בְּשָׁוֶה; שֶׁאִם יָרְשׁוּ אֵלּוּ כְּתֻבַּת אִמָּן וְלֹא יִשָּׁאֵר דִּינָר אֶחָד לַחֲלֹק אוֹתוֹ בֵּין הַיּוֹרְשִׁים, נִמְצֵאתָ תְּנַאי זֶה מְבַטֵּל חֵלֶק יְרֻשָּׁה בֵּין הַבָּנִים בְּשָׁוֶה שֶׁהוּא מִן הַתּוֹרָה: 

ג אִם אֵין שָׁם יוֹתֵר עַל שְׁתֵּי הַכְּתֻבּוֹת דִּינָר, אֲפִלּוּ הָיָה רָאוּי לִפֹּל יְרֻשָּׁה מֵאֲבִי אֲבִיהֶם בְּעִנְיָן שֶׁהָיָה שָׁם מוֹתָר, לָא חֲשִׁיב מוֹתָר, אֲפִלּוּ מֵת (אֲבִי) אֲבִיהֶם קֹדֶם שֶׁיַּחַלְקוּ, כֵּיוָן שֶׁלֹּא הָיָה שָׁם מוֹתָר דִּינָר בִּשְׁעַת מִיתָה: 

ד וְהוּא הַדִּין לְמִי שֶׁנָּשָׂא נָשִׁים רַבּוֹת, בֵּין בָּזוֹ אַחַר זוֹ בֵּין בְּבַת אַחַת, וּמֵתוּ כֻּלָּן בְּחַיָּיו, וְלוֹ מֵהֶם בָּנִים זְכָרִים, אִם הָיָה שָׁם יוֹתֵר עַל כְּדֵי כָּל הַכְּתֻבּוֹת דִּינָר, כָּל אֶחָד וְאֶחָד יוֹרֵשׁ כְּתֻבַּת אִמּוֹ, וְהַשְּׁאָר חוֹלְקִים בְּשָׁוֶה: 

ה אִם אָמְרוּ הַיְתוֹמִים: הֲרֵי אָנוּ מַעֲלִים עַל נִכְסֵי אָבִינוּ יוֹתֵר דִּינָר, כְּדֵי שֶׁיִּטְּלוּ כְּתֻבַּת אִמָּן, אֵין שׁוֹמְעִין לָהֶם, אֶלָּא שָׁמִין אֶת הַנְּכָסִים בְּבֵית דִּין כַּמָּה הָיוּ שָׁוִים בִּשְׁעַת מִיתַת אֲבִיהֶם; אַף עַל פִּי שֶׁנִּתְרַבּוּ אוֹ נִתְמַעֲטוּ אַחַר מִיתַת אֲבִיהֶם קֹדֶם שֶׁיָבוֹאוּ לַחֲלֹק, אֵין שָׁמִין אוֹתָם אֶלָּא כִּשְׁעַת מִיתַת אֲבִיהֶם. וְדַוְקָא שֶׁהוּזְלוּ הַנְּכָסִים אוֹ נִשְׁתַּדְּפוּ, אֲבָל נִמְצָא שָׂדֶה שֶׁאֵינוֹ שֶׁלּוֹ, אִגְּלַאי מִלְּתָא לְמַפְרֵעַ דְּלֹא הָיָה שָׁם יוֹתֵר דִּינָר (הָרַ''ן פֶּרֶק מִי שֶׁמֵת וְהַמַּגִּיד מִשְׁנֶה פֶּרֶק י''ט): 

ו הָיָה שָׁם יוֹתֵר עַל כְּדֵי כָּל הַכְּתֻבּוֹת דִּינָר אוֹ יוֹתֵר, אַף עַל פִּי שֶׁיֵּשׁ עָלָיו שְׁטָר חוֹב כְּנֶגֶד הַיּוֹתֵר, אֵינוֹ מְמַעֵט אֶלָּא כָּל אֶחָד מֵהֶם יוֹרֵשׁ כְּתֻבַּת אִמּוֹ: 

ז וְיֵשׁ אוֹמְרִים שֶׁאֲפִלּוּ הַחוֹב יוֹתֵר מֵהַמּוֹתָר שֶׁעַל שְׁתֵּי כְּתֻבּוֹת, יִפְרְעוּ לַבַּעַל חוֹב וְהַשְּׁאָר יַחַלְקוּ כְּפִי שְׁתֵּי הַכְּתֻבּוֹת: 

ח מִי שֶׁהָיָה נָשׂוּי שְׁתֵּי נָשִׁים וּמֵתָה אַחַת מֵהֶם בְּחַיָּיו וְאַחַת אַחַר מוֹתוֹ, וְלוֹ בָּנִים מִשְּׁתֵּיהֶן, אַף עַל פִּי שֶׁלֹּא הִנִּיחַ יוֹתֵר עַל שְׁתֵּי הַכְּתֻבּוֹת, אִם נִשְׁבְּעָה הַשְּׁנִיָּה שְׁבוּעַת אַלְמָנָה קֹדֶם שֶׁתָּמוּת, בָּנֶיהָ קוֹדְמִים לִירֻשַּׁת כְּתֻבָּתָהּ, מִפְּנֵי שֶׁאֵינָם יוֹרְשִׁים כְּתֻבַּת אִמָּם בִּתְנַאי זֶה, אֶלָּא יְרֻשָּׁה שֶׁל תּוֹרָה, וְאַחַר כָּךְ יוֹרְשִׁים בְּנֵי הָרִאשׁוֹנָה כְּתֻבַּת אִמָּם בִּתְנַאי זֶה; וְאִם נִשְׁאַר שָׁם כְּלוּם, חוֹלְקִין אוֹתוֹ בְּשָׁוֶה. וְאִם מֵתָה קֹדֶם שֶׁתִּשָּׁבַע, בְּנֵי הָרִאשׁוֹנָה יוֹרְשִׁים כְּתֻבַּת אִמָּם בִּלְבַד, וְהַשְּׁאָר חוֹלְקִין בְּשָׁוֶה. וְכָל שֶׁכֵּן אִם מֵתוּ שְׁתֵּיהֶן אַחַר מוֹתוֹ, שֶׁבְּנֵי כָּל אַחַת נוֹטְלִים כְּתֻבַּת אִמָּם אֲפִלּוּ אֵין שָׁם מוֹתָר, שֶׁהֲרֵי בָּאִים בְּתוֹרַת חוֹב. וְכֵן אִם גֵּרַשׁ אַחַת, וּמֵתָה אַחַת בְּחַיָּיו, וְאַחַר כָּךְ מֵת וְהִנִּיחַ בָּנִים מִשְּׁתֵּיהֶן, בְּנֵי הַמֵּתָה נוֹטְלִין כְּתֻבַּת בְּנִין דִּכְרִין אֲפִלּוּ אֵין שָׁם מוֹתָר דִּינָר, דִּכְתֻבַּת הַגְּרוּשָׁה שֶׁהוּא חוֹב נַעֲשֵׂית מוֹתָר לַחֲבֶרְתָּהּ. לְפִיכָךְ בְּנֵי הַגְּרוּשָׁה נוֹטְלִים תְּחִלָּה, וְאַחַר כָּךְ בְּנֵי הַמֵּתָה: 

ט מֵתָה אַחַת בְּחַיָּיו וְאַחַת לְאַחַר מוֹתוֹ, וְנִשְׁבְּעָה עַל כְּתֻבָּתָהּ אוֹתָהּ שֶׁמֵּתָה אַחַר מוֹתוֹ, וְאֵין שָׁם נְכָסִים אֶלָּא כְּדֵי כְּתֻבַּת הָרִאשׁוֹנָה, אֵין כָּאן כְּתֻבַּת בְּנִין דִּכְרִין; אֲבָל אִם יֵשׁ מוֹתָר עַל כְּתֻבָּה הָרִאשׁוֹנָה אֲפִלּוּ דִּינָר, יִפְרְעוּ לַשְּׁנִיָּה כְּתֻבַּת אִמָּם וְהַמּוֹתָר יִקְּחוּ בְּנֵי הָרִאשׁוֹנָה בְּתוֹרַת כְּתֻבַּת בְּנִין דִּכְרִין: 

י מֵתָה אַחַת בְּחַיָּיו וְהַשְּׁנִיָּה קַיֶּמֶת, דִּינָם כְּדִין מֵתָה (אַחַת) בְּחַיָּיו וְאַחַת לְאַחַר מוֹתוֹ: 

יא הָיָה נָשׂוּי שְׁתֵּי נָשִׁים, וְהָיוּ לוֹ בָּנִים מֵהֶן וָמֵת, וְאַחַר כָּךְ מֵתוּ הַנָּשִׁים, אִם נִשְׁבְּעוּ וְאַחַר כָּךְ מֵתוּ, כָּל אֶחָד וְאֶחָד יוֹרֵשׁ כְּתֻבַּת אִמּוֹ בִּירֻשָּׁה שֶׁל תּוֹרָה וְלֹא בִּתְנַאי זֶה. לְפִיכָךְ, אֵין מַשְׁגִּיחִין אִם יֵשׁ שָׁם מוֹתָר אוֹ אֵין שָׁם; וְיוֹרְשֵׁי הָרִאשׁוֹנָה קוֹדְמִים לְיוֹרְשֵׁי הַשְּׁנִיָּה. וְאִם לֹא נִשְׁבְּעוּ, חוֹלְקִין כָּל הַבָּנִים בְּשָׁוֶה וְאֵין שָׁם יְרֻשַּׁת כְּתֻבָּה, לְפִי שֶׁאֵין לָאַלְמָנָה כְּתֻבָּה עַד שֶׁתִּשָּׁבַע: 

יב אַחַת נִשְׁבְּעָה וְאַחַת לֹא נִשְׁבְּעָה, זוֹ שֶׁנִּשְׁבְּעָה בָּנֶיהָ יוֹרְשִׁים כְּתֻבָּתָהּ תְּחִלָּה, וְהַשְּׁאָר חוֹלְקִין אוֹתוֹ בְּשָׁוֶה: 

יג כָּל הַיּוֹרֵשׁ כְּתֻבַּת אִמּוֹ שֶׁמֵּתָה בְּחַיֵּי אָבִיו, אֵינוֹ טוֹרֵף מִנְּכָסִים מְשֻׁעְבָּדִים אֶלָּא מִבְּנֵי חוֹרִין, כְּכָל הַיּוֹרְשִׁין. וְעַיֵּן לְמַטָּה סוֹף הַסִּימָן: 

יד יֵשׁ אוֹמְרִים דַּוְקָא בִּמְקַרְקְעֵי, שֶׁיֵּשׁ שָׁם קַרְקַע כְּדֵי שְׁתֵּי הַכְּתֻבּוֹת, נְהִיגָא כְּתֻבַּת בְּנִין דִּכְרִין. אֲבָל אִם אֵין שָׁם אֶלָּא מִטַּלְטְלֵי, לֹא. וּמִיהוּ, אֲפִלּוּ אֵין הַמּוֹתָר אֶלָּא מִטַּלְטְלֵי, שַׁפִּיר דָּמֵי. וְיֵשׁ מִי שֶׁאוֹמֵר, דְּהָאִדָּנָא דְּכָתְבִינָן בִּכְתֻבּוֹת דִּילָן מִטַּלְטְלֵי אַגַּב מְקַרְקְעֵי, גַּם כְּתֻבּוֹת בְּנִין דִּכְרִין נִגְבֵּית מִמִּטַּלְטְלִים, דִּתְנַאי כְּתֻבָּה כִּכְתֻבָּה: 

טו הַמּוֹכֶרֶת כְּתֻבָּתָהּ, בֵּין לְבַעֲלָהּ בֵּין לַאֲחֵרִים, לֹא הִפְסִידָה כְּתֻבַּת בְּנִין דִּכְרִין. אֲבָל אִם מָחֲלָה כְּתֻבָּתָהּ לְבַעֲלָהּ, הִפְסִידוּ בָּנֶיהָ כְּתֻבַּת בְּנִין דִּכְרִין. לְפִיכָךְ, אֵין הַבָּנִים יוֹרְשִׁין כְּתֻבַּת בְּנִין דִּכְרִין עַד שֶׁיִּהְיֶה שְׁטַר הַכְּתֻבָּה יוֹצֵא מִתַּחַת יָדָם, אֲבָל אִם אֵין שָׁם שְׁטַר כְּתֻבָּה אֵין לָהֶם כְּלוּם, שֶׁמָּא מָחֲלָה אִמָּם. וְאִם אֵין דַּרְכָּם לִכְתֹּב כְּתֻבָּה, יֵשׁ לָהֶם: 

טז מִי שֶׁצִּוָּה בִּשְׁעַת מִיתָה שֶׁלֹּא יִירְשׁוּ בָּנָיו כְּתֻבַּת בְּנִין דִּכְרִין, אֵין שׁוֹמְעִין לוֹ. הגה: אֲבָל אִם הִתְנָה כֵּן בִּשְׁעַת נִשּׂוּאִין, תְּנָאוֹ קַיָּם (טוּר). וְיֵשׁ אוֹמְרִים אֵין כְּתֻבַּת בְּנִין דִּכְרִין נוֹהֶגֶת (ג) הָאִדָּנָא, דְּעִקַּר הַתַּקָּנָה הָיְתָה כְּדֵי שֶׁיִּתֵּן אָדָם לְבִתּוֹ כִּבְנוֹ, וְעַכְשָׁו נוֹהֲגִים לִתֵּן לַבַּת יוֹתֵר וְיוֹתֵר (גַּם זֶה שָׁם), וְכֵן נוֹהֲגִין בִּמְדִינוֹת אֵלּוּ:
 באר היטב  (ג) האידנא. אפי' אם הבן מוחזק לא מהני. משפט צדק ח''א סי' ס''ט ועיין כנה''ג בהגהת ב''י:


יז נָתַן כָּל נְכָסָיו לַאֲחֵרִים בְּמַתְּנַת שְׁכִיב מְרַע, הוֹאִיל וּמַתְּנַת שְׁכִיב מְרַע אֵינָהּ קוֹנָה אֶלָּא לְאַחַר מִיתָה, הֲרֵי הַמַּתָּנָה וְחִיּוּב הַתְּנָאִים בָּאִים כְּאֶחָד, לְפִיכָךְ בָּנֶיהָ יוֹרְשִׁים כְּתֻבַּת אִמָּם שֶׁמֵּתָה בְּחַיֵּי בַּעֲלָהּ. וְאִם נְתָנָם בְּמַתְּנַת בָּרִיא מֵהַיּוֹם וּלְאַחַר מִיתָה, דִּינָן כְּדִין מַתְּנוֹת בָּרִיא לְעִנְיָן זֶה: 



סימן קיב - מזונות הבנות, ממה נזונות ועד כמה, וכל דיניהם
ובו י''ח סעיפים 
א מִתְּנָאֵי כְּתֻבָּה שֶׁתִּהְיֶינָה הַבָּנוֹת נִזּוֹנוֹת מִנִּכְסֵי (א) אֲבִיהֶם אַחַר מוֹתוֹ, עַד שֶׁיִּתְאָרְסוּ אוֹ עַד שֶׁיִּבְגְּרוּ. הגה: אֲפִלּוּ לֹא נִכְתַּב (ב) בַּכְּתֻבָּה, אוֹ אֲפִלּוּ אֵין לָהּ כְּתֻבָּה וּבְמָקוֹם שֶׁאֵין כּוֹתְבִין כְּתֻבָּה (טוּר). וְיֵשׁ אוֹמְרִים דַּאֲפִלּוּ בְּמָקוֹם שֶׁכּוֹתְבִין כְּתֻבָּה וְאֵין לָהֶם שְׁטַר כְּתֻבָּה, וַאֲפִלּוּ מָחֲלָה אִמָּם כְּתֻבָּתָהּ בְּפֵרוּשׁ, יֵשׁ (ג) לַבָּנוֹת מְזוֹנוֹת (הָרַאֲבַ''ד פֶּרֶק י''ט דְּאִשּׁוּת). וְכֵן אִם נִתְגָּרְשָׁה הָאֵם, אֲפִלּוּ הָכִי חַיָּב בִּמְזוֹנוֹת הַבָּנוֹת:
 באר היטב  (א) אביהם. אבל לא מנכסי יורשים עיין רשד''ם חא''ה סי' קפ''א: (ב) בכתובה. אמרינן ט''ס הוא: (ג) הבנות. אפי' אם ילדה אחר הגט נמי בכלל החיוב ב''ש:


ב בַּת הַנִּזּוֹנֵית מִנִּכְסֵי אָבִיהָ לְאַחַר מוֹתוֹ, מַעֲשֵׂה יָדֶיהָ וּמְצִיאָתָהּ לְעַצְמָהּ: 

ג נִתְאָרְסָה בְּעוֹדָהּ קְטַנָּה, אִבְּדָה מְזוֹנוֹת מִן הָאַחִין וְהָאָרוּס חַיָּב (ד) בִּמְזוֹנוֹתֶיהָ. הגה: וְיֵשׁ אוֹמְרִים דְּלֹא אִבְּדָה מְזוֹנוֹת אֶלָּא כְּשֶׁתִּתְאָרֵס מִשֶּׁהִיא נַעֲרָה (כֵּן כָּתַב הַמַּגִּיד מִשְׁנֶה פֶּרֶק י''ט בְּשֵׁם ר''ח וְהָרַשְׁבָּ''א). וְיֵשׁ אוֹמְרִים דַּוְקָא שֶׁנִּתְאָרְסָה מֵעַצְמָהּ, אֲבָל נִתְאָרְסָה מִדַּעַת אַחֶיהָ לֹא אִבְּדָה מְזוֹנוֹת (טוּר בְּשֵׁם הָרְמַ''ה):
 באר היטב  (ד) במזונותיה. זהו לשיטת הרי''ף והרמב''ם. אבל לדעת רש''י ותוס' והרא''ש אין לה מזונות מארוס. וכתב ב''ש ונראה דהארוס י''ל קים לי כהני פוסקים ע''ש:


ד (ה) נִשֵּׂאת הַבַּת, אוֹ מֵאֲנָה אוֹ נִתְגָּרְשָׁה אוֹ נִתְאַלְמְנָה, אֲפִלּוּ הִיא שׁוֹמֶרֶת יָבָם, הוֹאִיל וְחָזְרָה לְבֵית אָבִיהָ וַעֲדַיִן לֹא בָּגְרָה, הֲרֵי זוֹ נִזּוֹנֵית מִנִּכְסֵי אָבִיהָ עַד שֶׁתִּבְגַּר אוֹ עַד שֶׁתִּתְאָרֵס. הגה: וְיֵשׁ אוֹמְרִים דַּוְקָא מִן הָאֵרוּסִין, אֲבָל מִשֶּׁנִּשֵּׂאת שׁוּב אֵין לָהּ מְזוֹנוֹת (טוּר). וְיֵשׁ אוֹמְרִים עוֹד, דַּוְקָא בְּחַיֵּי (ו) אָבִיהָ, דִּכְשֶׁמֵּת אָבִיהָ הָיְתָה בִּרְשׁוּתוֹ, אֲבָל לְאַחַר מִיתַת אָבִיהָ אִבְּדָה מְזוֹנוֹת מִיָּד שֶׁנִּתְאָרְסָה (טוּר בְּשֵׁם הָרֹא''שׁ), וְכֵן נִרְאֶה עִקָּר:
 באר היטב  (ה) נשאת הבת ומיאנה כצ''ל.. (ו) אביה וכו'. יש בזה ד' שיטות. לרש''י אפי' נתאלמנה מן האירוסין אפילו בחיי אביה אין לה מזונות. ולהרא''ש והר''ן באירוסין אית לה כשנתאלמנה בחיי אביה. ולר''ת אפילו מן הנשואין אית לה מזונות כשנתאלמנה בחיי אביה. ולהרמב''ם אפילו אם נשאת ונתאלמנה אחר מות אביה אית לה מזונות. ואם נתארסה אחר מיתת אביה כשהיא נערה ונתגרשה בעודה נערה פ' ט''ז דאין לה מזונות עיין ב''ש:


ה יִבֵּם אֵשֶׁת אָחִיו וְיָלְדָה לוֹ בַּת, אִם לֹא הָיָה לְאָחִיו נְכָסִים, הַבַּת נִזּוֹנֶת מִנִּכְסֵי אָבִיהָ. אֲבָל אִם הָיוּ לְאָחִיו נְכָסִים, וְכֵן בַּת שְׁנִיָּה וְכֵן בַּת אֲנוּסָתוֹ אֲפִלּוּ נוֹלְדוּ לוֹ אַחַר שֶׁנְּשָׂאָהּ, וְכֵן בַּת אֲרוּסָתוֹ שֶׁנּוֹלְדָה לוֹ בְּעוֹדָהּ אֲרוּסָה וְאַחַר כָּךְ (ז) נְשָׂאָהּ, אֵין לָהֶן מְזוֹנוֹת אַחַר מִיתַת אֲבִיהֶן, אֲבָל בְּחַיָּיו הוּא חַיָּב בִּמְזוֹנוֹתָן כְּדִין שְׁאָר הַבָּנִים וְהַבָּנוֹת בְּחַיֵּי אֲבִיהֶן:
 באר היטב  (ז) נשאה. אבל אם מת קודם שנשאה כיון דהיא עצמה לית לה אף בתה לית לה הרא''ש. אבל רש''י והר''ן פירשו שלא נשאה אלא כתב לה כתובה בעודה ארוסה ומת. ומיבעי' ליה בתנאי כתובה:


ו פּוֹסְקִין לַבַּת מְזוֹנוֹת וּכְסוּת וּמָדוֹר מִנִּכְסֵי אָבִיהָ, כְּדֶרֶךְ שֶׁפּוֹסְקִין לְאַלְמָנָה. וּמוֹכְרִין לִמְזוֹן הַבָּנוֹת וּכְסוּתָן בְּלֹא הַכְרָזָה, כְּדֶרֶךְ שֶׁמּוֹכְרִין לִמְזוֹן הָאַלְמָנָה וּכְסוּתָהּ; אֶלָּא שֶׁהָאִשָּׁה פּוֹסְקִין לָהּ לְפִי כְּבוֹדָהּ וּכְבוֹד בַּעֲלָהּ, וְלַבַּת פּוֹסְקִין לָהּ דָּבָר הַמַּסְפִּיק לָהּ (ח) בִּלְבַד. וְאֵין הַבָּנוֹת (ט) נִשְׁבָּעוֹת:
 באר היטב  (ח) בלבד. וחייב ליתן להם בגדי שבת מהר''ם מטראני ח''א סימן קע''ה וכנה''ג בשם תשובת כ''י מהר''א גאליק''ן ע''ש. וע' בש''ג פנ''ש: (ט) נשבעות. ב''ש הביא תוספת דס''ל דצריכין לישבע ע''ש:


ז עַכְשָׁו שֶׁכְּתֻבָּה נִגְבֵּית אֲפִלּוּ מִמִּטַּלְטְלִין, גַּם הַבָּנוֹת נִזּוֹנוֹת מֵהֶם. וְאֵינָם נִזּוֹנוֹת אֶלָּא מִבְּנֵי חָרֵי, אֲבָל לֹא מִמְּשַׁעְבְּדֵי, כְּגוֹן אִם מָכַר (י) הָאָב אוֹ נָתַן הָאָב בְּמַתְּנַת (יא) בָּרִיא אוֹ אִם הַבָּנִים אַחַר מִיתַת אֲבִיהֶם מָכְרוּ אוֹ מִשְׁכְּנוּ אוֹ נָתְנוּ, אֵינָן נִזּוֹנוֹת מֵהֶן:
 באר היטב  (י) האב. וכתובת האשה קודמת למזון בנות ואפילו אם ליכ' אלא מטלטלין דלא שייך קדימה מ''מ כתובה קודמת ר''ן ס''פ מציאת האשה וע''ל סימן צ''ג. אין הבנות ניזונות מן הראוי כגון אם מת אביהם בחיי זקנה ואח''כ מת זקנה וכ''ש אם מת אביהם ואח''כ מתה בתו הנשואה בלתי זרע של קיימא וירשו אחיהן חצי הנדוני' רשד''ם חא''ה סי' רמ''א ורמ''ב. וכתב הכה''ג וה''ה דאינה ניזונית משבח ששבחו בנכסים אחר מיתת האב וכ''כ הרי''ף והרמב''ם פרק י''ו מה''א. וכ''כ הרא''ש ותוס' בפרק יש בכור. והרמב''ם בפירוש המשנה בפרק יש בכור כתב דהשת' דתקינו רבנן למיגבי כתובה ותנאים ממטלטלין דגובות משבח נכסים ששבחו אחר מיתת אביהם. אבל תוס' והרא''ש חולקים ע''ז כנה''ג דף קכ''ו ע''א ס''ה וע''ל סימן ק' סעיף ב': (יא) בריא. אבל אם נתן במתנת ש''מ ניזונית מהם ואפילו במטלטלין בנכסים מועטים מהריב''ל ח''ב סי' כ' ש''מ שנתן מתנה לראובן ולא נמצא בנכסיו רק סך מזון הבנות אמנם אפשר שבריוח שירויח בקרן יכולין לתת המתנה ולזון הבנות בריוח אין לנו לקיים הצוואה כלל רשד''ם חח''מ סי' שכ''ב. המצוה להוליך עצמותיו לא''י גריע ממתנת ש''מ. ואם אין שיעור מספיק בנכסים למזון הבנות ולהוצאות הליכות עצמותיו לא''י ניזונית מהם ואין מוליכין עצמותיו לא''י הרש''ך ח''ג סי' צ''ו:


ח אֵין הַבָּנוֹת נִזּוֹנוֹת מִמְּשַׁעְבְּדֵי, אֲפִלּוּ קָנוּ מִמֶּנּוּ, וַאֲפִלּוּ הָיוּ בִּשְׁעַת קִנְיָן, כְּגוֹן שֶׁגֵּרְשָׁהּ וְהָיוּ לָהּ בָּנוֹת מִמֶּנּוּ וְהֶחֱזִירָהּ וְקָנוּ מִמֶּנּוּ. וְיֵשׁ מִי שֶׁאוֹמֵר, דְּהָנֵי מִלֵּי כְּשֶׁקָּנוּ מִמֶּנּוּ בִּשְׁעַת נִשּׂוּאִין בִּכְלַל מַה שֶּׁקָּנוּ מִמֶּנּוּ בִּתְנָאֵי כְּתֻבָּה, אֲבָל אִם קָנוּ מִמֶּנּוּ לְאַחַר (יב) נִשּׂוּאִין עַל מְזוֹן הַבָּנוֹת, נִזּוֹנוֹת אַף מִמְּשַׁעְבְּדֵי:
 באר היטב  (יב) נשואין. ל''ד לאחר נשואין ה''ה בשעת נשואין אם כתב שטרא באפי' נפשי' מהני ע' ח''מ ב''ש:


ט אִם פָּסַק עִם הָאִשָּׁה שֶׁיִּתְפַּרְנְסוּ הַבָּנוֹת אַף אַחַר שֶׁיִּבְגְּרוּ, נִזּוֹנוֹת מִמְּשַׁעְבְּדֵי: 

י מִי שֶׁצִּוָּה בִּשְׁעַת מִיתָתוֹ: אַל יִזּוֹנוּ בְּנוֹתַי מִנְּכָסַי, אֵין שׁוֹמְעִין לוֹ. וְאִם בִּשְׁעַת נִשּׁוּאִין הִתְנָה שֶׁלֹּא יִזּוֹנוּ מִנְּכָסָיו, הָוֵי בִּכְלַל תְּנַאי שֶׁבְּמָמוֹן, וְקַיָּם: 

יא מִי שֶׁמֵּת וְהִנִּיחַ בָּנִים וּבָנוֹת, יִירְשׁוּ הַבָּנִים כָּל הַנְּכָסִים וְהֵם זָנִים אַחְיוֹתֵיהֶם עַד שֶׁיִּבְגְּרוּ אוֹ עַד שֶׁיִּתְאָרְסוּ. הגה: וְאֵין מְחַיְּבִים הַבָּנִים לְצַמְצֵם בִּמְזוֹנוֹת, אֶלָּא אִם יִרְצוּ יוֹתִירוּ בִּמְזוֹנוֹת. וּמִכָּל מָקוֹם אִם רוֹאִים בֵּית דִּין שֶׁהַבָּנִים מְכַלִּין הַמָּמוֹן וְאֵין מַשְׁגִּיחִין בְּיִשּׁוּב הָעוֹלָם, חַיָּבִין בֵּית דִּין לְהַשְׁגִּיחַ בְּתִקּוּן הַבָּנוֹת וּלְהַפְרִישׁ לָהֶן חֶלְקָן (טוּר): בַּמֶּה דְבָרִים אֲמוּרִים, כְּשֶׁהִנִּיחַ נְכָסִים שֶׁאֶפְשָׁר שֶׁיִּזּוֹנוּ מֵהֶם הַבָּנִים (יג) וְהַבָּנוֹת כְּאֶחָד עַד שֶׁיִּבְגְּרוּ הַבָּנוֹת, וְאֵלּוּ הֵם הַנִּקְרָאִים נְכָסִים מְרֻבִּים. אֲבָל אִם אֵין בַּנְּכָסִים שֶׁהִנִּיחַ אֶלָּא פָּחוֹת מִזֶּה, מוֹצִיאִים מֵהֶם מְזוֹנוֹת (יד) לַבָּנוֹת עַד שֶׁיִּבְגְּרוּ, וְנוֹתְנִים הַשְּׁאָר לַבָּנִים. וְאִם אֵין שָׁם אֶלָּא כְּדֵי מְזוֹן הַבָּנוֹת בִּלְבַד, נִזּוֹנִים מֵהֶם עַד שֶׁיִּבְגְּרוּ אוֹ עַד שֶׁיִּתְאָרְסוּ, וְהַבָּנִים יִשְׁאֲלוּ עַל (טו) הַפְּתָחִים. הגה: וְיֵשׁ אוֹמְרִים דְּאָסוּר לַבָּנִים (טז) לִמְכֹּר אֲפִלּוּ נְכָסִים מְרֻבִּים, אִם לֹא שֶׁהוּא לְצֹרֶךְ פִּדְיוֹן שְׁבוּיִים וְכַיּוֹצֵא בָּזֶה; אֲבָל בִּנְכָסִים מוּעָטִים, אֲפִלּוּ בִּכְהַאי גַּוְנָא אָסוּר (מָרְדְּכַי פֶּרֶק מִי שֶׁמֵּת). וְאִם עָבְרוּ וּמָכְרוּ, יִתְבָּאֵר לְקַמָּן סָעִיף י''ד:
 באר היטב  (יג) והבנות. כתב הנ''י בכלל המזונות נכלל כסות ומדור ולא הנדוני'. ולרשב''ם גם צרכי הנשואין בכלל. ומיהו דלא הוי נכסים מועטים משום צרכי נשואין ב''ש ע''ש. כתב הרשד''ם חא''ה סי' רמ''ב שיעור זה משערין בנכסים עצמם מונחים בקופסא ולא עם מה שאפשר להרויח עמהם ע''ש. היה הבן במקום א' והבנות במקום אחר עיין הרש''ך ח''ב סי' צ''ו. וכנה''ג סי' זה: (יד) לבנות. ונותנים ביד הב''ד או ליד אפטרופס שלה המגי''ד נ''י. ויכולין היורשים לומר לאפטרופס או לב''ד שיתן הנכסים קרוב לשכר ורחוק להפסד כדי שיהיה להם לירש בלבד שלא ימשך נזק לבנות רשד''ם חא''ה סי' רמ''ב: (טו) הפתחים. ואפילו בבנים קטנים הניזונים משל אב בחיי האב הר''ם מטראני ח''א סי' רע''ז: (טז) למכור וכו'. היינו כל הנכסים או רובן שלא ישאר לבנות מזונות עד שיבגרו אבל לדבר מצוה אפילו כל הנכסים מותר למכור ח''מ ב''ש. והב''ש כתב לדעת קצת פוסקים י''ל אפי' לצורך פדיון שבוים א''י למכור לכתחלה להפקיע מזונות ע''ש:


יב בַּמֶּה דְבָרִים אֲמוּרִים, כְּשֶׁהִנִּיחַ קַרְקַע. אֲבָל אִם לֹא הִנִּיחַ אֶלָּא מִטַּלְטְלִין, אִם הַנְּכָסִים מוּעָטִים יִזּוֹנוּ אֵלּוּ וָאֵלּוּ יַחַד עַד שֶׁיִּכְלוּ, דְּכֵיוָן שֶׁאֵינָן נִזּוֹנוֹת אֶלָּא בְּתַקָּנַת הַגְּאוֹנִים דַּי שֶׁתִּהְיֶינָה כַּבָּנִים וְלֹא שֶׁיָּפֶה כֹּחָן יוֹתֵר מֵהַבָּנִים. וְאִם הִנִּיחַ מִטַּלְטְלִים וּמְקַרְקְעֵי, וְהַמְּקַרְקְעֵי הֵם מוּעָטִים וְעַל יְדֵי הַמִּטַּלְטְלִים יִהְיוּ מְרֻבִּים, יִירְשׁוּ הַבָּנִים. הגה: מִיהוּ, בְּמָקוֹם (יז) שֶׁכּוֹתְבִין בִּכְתֻבּוֹת מִטַּלְטְלִין אַגַּב קַרְקַע, אִכָּא לְמֵימַר דְּמִטַּלְטְלִין הָוֵי כְּמוֹ קַרְקַע (בֵּית יוֹסֵף), וּכְמוֹ שֶׁהִתְבָּאֵר לְעֵיל סִימָן קי''א סָעִיף י''ד:
 באר היטב  (יז) שכותבין וכו'. אריש' קאי אם לא הניח אלא מטלטלין:


יג הָיוּ מְרֻבִּים בִּשְׁעַת מִיתָה וְנִתְמַעֲטוּ אַחַר כָּךְ, כְּבָר זָכוּ בָּהֶם הַבָּנִים וְיֵשׁ לָהֶם דִּין מְרֻבִּים: 

יד הָיוּ מוּעָטִים בִּשְׁעַת מִיתָה וְנִתְרַבּוּ אַחַר כָּךְ, הַבָּנִים יוֹרְשִׁים אוֹתָם כְּדִין (יח) מְרֻבִּים. הגה: וְיֵשׁ אוֹמְרִים אֲפִלּוּ עָמְדוּ כְּבָר בְּדִין וּפָסְקוּ לָהֶם דִּין נְכָסִים מוּעָטִים, כֵּיוָן שֶׁנִּתְרַבּוּ חָזְרוּ לְדִין מְרֻבִּים, וַאֲפִלּוּ חָזְרוּ אַחַר כָּךְ וְנִתְמַעֲטוּ יֵשׁ לָהֶם דִּין נְכָסִים מְרֻבִּים וְנִתְמַעֲטוּ (טוּר). וַאֲפִלּוּ לֹא נִתְרַבּוּ, אִם קָדְמוּ הַבָּנִים וּמָכְרוּ נְכָסִים מוּעָטִים, מִכְרָן קַיָּם, הגה: וְנִדְחוּ הַבָּנוֹת אֲפִלּוּ מִמָּעוֹת (יט) שֶׁקִּבְּלוּ מִן הַמֶּקָּח (טוּר בְּשֵׁם הָרֹא''שׁ). וְיֵשׁ אוֹמְרִים דְּדַוְקָא קֹדֶם שֶׁהֶחֱזִיקוּ הַבֵּית דִּין הַבָּנוֹת בַּנְּכָסִים (טוּר בְּשֵׁם רַשִׁ''י וְהָרֹא''שׁ):
 באר היטב  (יח) מרובים. ואין הולכים אחר התחלת העסק. ול''ד לכתובת ב''ד בסי' הקודם. כאן מעקר ירושה דאוריית' שאני תוס' ח''מ ב''ש: (יט) שקבלו. דלאו הני זוזי שבק אביהם. ועיין בח''מ סי' ק''ז ס''ד שהבי' ב' דעות ע''ש בסמ''ע ובש''ך וכאן הכריע הואיל והיורשים מוחזקים ועיין ב''ש. ואם מהדמים פרעו לבע''ח אפילו רבינו האי מודה שאין ניזונית מהם הר''י אדרבי סי' ת' ועיין במהרמ''ט ח''ב סי' קכ''ד:


טו הָיוּ הַנְּכָסִים מְרֻבִּים וְיֵשׁ עָלָיו חוֹב אוֹ חִיּוּב (כ) מְזוֹנוֹת בַּת אִשְׁתּוֹ אוֹ חִיּוּב עִשּׂוּר נְכָסִים לְפַרְנָסַת בִּתּוֹ, וּכְשֶׁיּוֹצִיא אֶחָד מֵאֵלּוּ יִשָּׁאֲרוּ מוּעָטִים, יֵשׁ לָהֶם דִּין מְרֻבִּים. אֲבָל כְּתֻבַּת הָאַלְמָנָה מְמַעֶטֶת וְעוֹשָׂה אוֹתָהּ מוּעָטִים. וּמְזוֹנוֹת הָאַלְמָנָה, יֵשׁ אוֹמְרִים שֶׁמְּמַעֲטִים וְיֵשׁ אוֹמְרִים שֶׁאֵין מְמַעֲטִין:
 באר היטב  (כ) מזונות וכו'. כל אלו עלו בתיקו וקי''ל הנכסים קיימא בחזקת הבנים. וצ''ע לענין תפיסה כמ''ש לעיל סי' ק''ו סק''ג:


טז הִנִּיחַ אַלְמָנָה וּבַת מִמֶּנָּה אוֹ מֵאִשָּׁה אַחֶרֶת, וְאֵין בַּנְּכָסִים כְּדֵי שֶׁיִּזּוֹנוּ שְׁתֵּיהֶם, הָאַלְמָנָה נִזּוֹנֵית וְהַבַּת תִּשְׁאַל עַל הַפְּתָחִים. וְיֵשׁ חוֹלְקִין. כְּמוֹ שֶׁנִּתְבָּאֵר בְּסִימָן צ''ג: 

יז מְזוֹנוֹת הַבַּת קוֹדֶמֶת לִכְתֻבַּת בְּנִין דִּכְרִין: 

יח מִי שֶׁמֵּת וְהִנִּיחַ בָּנוֹת גְּדוֹלוֹת וּקְטַנּוֹת, וְלֹא הִנִּיחַ בֵּן, אֵין אוֹמְרִים: יִזּוֹנוּ הַקְּטַנּוֹת עַד שֶׁיִּבְגְּרוּ וְיַחַלְקוּ שְׁאָר נְכָסִים בְּשָׁוֶה, אֶלָּא כֻּלָּן חוֹלְקוֹת בְּשָׁוֶה: 



סימן קיג - עשור נכסים ממה נגבים
ובו י' סעיפים 
א מִי שֶׁמֵּת וְהִנִּיחַ בַּת, אוֹמְדִים דַּעְתּוֹ כַּמָּה הָיָה בְּלִבּוֹ לִתֵּן לָהּ לְפַרְנָסַת נְדוּנְיָתָא (א) וְנוֹתְנִים לָהּ. וּמִנַּיִן יִהְיוּ יוֹדְעִים אֻמְדַּן דַּעְתּוֹ מֵרֵעָיו וּמְיֻדָּעָיו וּמַשָּׂאוֹ וּמַתָּנוֹ וּכְבוֹדוֹ, וְכֵן אִם הִשִּׂיא בַּת בְּחַיָּיו (ב) אוֹמְדִים בָּהּ. הגה: וְאִם הָיָה עָשִׁיר וְהֶעֱנִי, אוֹ וַתְּרָן וְנִשְׁתַּנָּה דַּעְתּוֹ, הוֹלְכִין אַחַר דַּעְתּוֹ הָאַחֲרוֹנָה (טוּר). וְאִם לֹא יָדְעוּ בֵּית דִּין אֻמְדַּן (ג) דַּעְתּוֹ, נוֹתְנִים לָהּ מִנְּכָסָיו עִשּׂוּר לְפַרְנָסַת (ד) נְדוּנְיָתָהּ. הגה: וּכְשֵׁם שֶׁנּוֹתְנִין לַבַּת פַּרְנָסָה לַנְּדוּנְיָא מִנִּכְסֵי הָאָב, כָּךְ נוֹתְנִים לָהּ פַּרְנָסָה מִנִּכְסֵי הָאֵם (נִמּוּקֵי יוֹסֵף פֶּרֶק יֵשׁ נוֹחֲלִין). (ה) וְיֵשׁ חוֹלְקִין (מַהֲרִי''ל סִימָן ע''ה). (ו) יֵשׁ אוֹמְרִים דְּאַף הָאָב בַּחַיִּים אֵין לוֹ [לְהוֹסִיף] לְבִתּוֹ יוֹתֵר מֵעִשּׂוּר נְכָסִים (הָרַ''ן פֶּרֶק מְצִיאַת הָאִשָּׁה), וְאֵין נוֹהֲגִין כֵּן:
 באר היטב  (א) ונותנים לה. היינו אומדין דעתו מיד לפי הנכסים שנשארו ממנו ופוסקים לה מה שראוי לה ואין נותנים לה מיד רק כשהגיע זמן הנשואין. אפי' לא נולדה הבת אלא לאחר מיתת אביה יש לה פרנסה לנשואיה הר''ם מטראני ח''ב סי' קפ''ח. אין האחים חייבים להשיא את אחיותיהן מנכסיהם רשד''ם חא''ה סי' קפ''ח וקצ''ד ורמ''ב. והרש''ך ח''א סי' קע''ז. והר''י אדרבי סי' ח'. ועיין בהר''א ששון סי' קצ''ד ובספר משפט צדק ח''ב סי' ס''א אלמנה שמכרה או משכנה ומתה ולא נשבעה. הבת טורפת מאותה מכירה או משכנה בשביל עשור נכסי שלה הרש''ך ח''ב סימן מ''ב: (ב) אומדין בה. משמע אפילו להוסיף על עישור נכסים וכ''כ מהרש''ל. מיהו ברא''ש מבואר אפילו השיא בת א' אין נותנין לה יותר מעשור וכ''מ בהג''ה סעיף ב' ועיין בדרישה וב''ח. גילה האב דעתו בחייו שאינו רוצה לתת לה כ''כ אעפ''י שהשיא בת אחת ונתן לה יותר מזה הסך אין נותנין לה אלא לפי מה שגילה בדעתו ליתן לה מהר''י בי רב סימן מ''ה. ראובן שמת בחיי יעקב אביו והניח בנות ואח''כ מת יעקב והשיא יעקב בחייו בנות נסתפק הראנ''ח ח''א סימן ס''ב אי אומדנת יעקב בבנותיו הוי אומדנא לגבי בנו ראובן ע''ש: (ג) דעתו. היינו בידועה שנשתנה דעתו אבל אם אין ידוע אמרינן דלא נשתנה דעתו ב''ש: (ד) נדונייתה. עישור זה הוא ממה שנשאר חוץ ממה שנחסר במיתתו וקבורתו אלא מהנכסים הראוים לירש מהרי''ט ח''א סי' כ''ט: (ה) ויש חולקין. וכן דעת מהריב''ל ורשד''ם דאינה נוהגת בנכסי האם: (ו) הקרקע. כ''כ הרי''ף והרמב''ם והרא''ש. אבל תוס' והסמ''ג פסקו דגובין בזמן הזה מן המטלטלין וכ''פ מהריב''ל ח''א כלל י''ב סי' ע''ג דעבדינן עובדא בזמן הזה דנגבית פרנסה מן המטלטלין. וכ''ה דעת רשד''ם חא''ה סימן קל''ט. וכ''כ הרדב''ז ח''א סימן ק''כ וכבר נהגו במצרים להגבותה עישור נכסים אפילו מטלטלין ע''ש ועיין עוד בהרדב''ז ח''א סימן קנ''ה מש''ש. ואפשר דשם דינא קאמר. ובסי' ק''ך הוא מן התקנה ע''ש:


ב עִשּׂוּר זֶה לְפַרְנָסַת נְדוּנְיָא אֵינוֹ מִתְּנָאֵי כְּתֻבָּה. לְפִיכָךְ, אֲפִלּוּ לְפִי תַּקָּנַת חֲכָמִים הָרִאשׁוֹנִים וְהָאַחֲרוֹנִים אֵינָהּ נוֹטֶלֶת אֶלָּא הַקַּרְקַע. וְיֵשׁ לָהּ לִגְבּוֹת עִשּׂוּר זֶה מִשְּׂכִירוּת (ז) הַקַּרְקַע אִם לֹא גָּבוּ הַיְתוֹמִים עֲדַיִן (טוּר), וּמִן (ח) הָרָאוּי. וְאִם רָצוּ הָאַחִים לִתֵּן לָהּ מָעוֹת כְּנֶגֶד עִשּׂוּר הַקַּרְקַע, נוֹתְנִים. הגה: וְדַוְקָא לִגְבּוֹת אֵינָהּ נִגְבֵּית רַק מִמִּקַרְקְעֵי, אֲבָל כְּשֶׁשָּׁמִין הַנְּכָסִים לֵידַע הָעִשּׂוּר שָׁמִין אַף מִטַּלְטְלִין וּמַגְבִּינָן לָהּ הָעִשּׂוּר מִמִּקַרְקְעֵי. וְדַוְקָא שֶׁנּוֹתְנִים לָהּ עִשּׂוּר נְכָסִים, אֲבָל כְּשֶׁנּוּכַל לֶאֱמֹד דַּעַת הָאָב נוֹתְנִים לָהּ לְפִי דַּעְתּוֹ, כְּפִי מַה שֶּׁהָיָה נוֹתֵן לָהּ הֵן מִטַּלְטְלֵי הֵן מְקַרְקְעֵי, כָּךְ נוֹתְנִים לָהּ (הַכֹּל בַּטּוּר). וְיֵשׁ אוֹמְרִים דְּאַף כְּשֶׁשָּׁמִין אֵין שָׁמִין אֶלָּא בַּקַּרְקַע (כֵּן כָּתַב הַבֵּית יוֹסֵף בְּשֵׁם הַמַּגִּיד מִשְׁנֶה לְדַעַת הָרַמְבַּ''ם). וְאִם הָיוּ כָּאן (ט) בַּעֲלֵי חוֹבוֹת, וְהַבָּנִים אוֹמְרִים לְסַלֵּק אוֹתָן בְּקַרְקָעוֹת, וְהַבָּנוֹת אוֹמְרוֹת לְסַלֵּק אוֹתָן בְּמִטַּלְטְלֵין כְּדֵי שֶׁיִּשָּׁאֲרוּ הַקַּרְקָעוֹת לַיְתוֹמִים וְיִטְּלוּ מֵהֶן עִשּׂוּר נְכָסִים, הַדִּין עִם הַבָּנִים (מָרְדְּכַי פֶּרֶק מְצִיאַת הָאִשָּׁה בְּשֵׁם תְּשׁוּבַת מוהר''ם). וְנִרְאֶה לִי, דְּהוּא הַדִּין לְעִנְיַן (י) שְׁטַר חֲצִי (חֵלֶק) זָכָר הַנּוֹהֵג בֵּינֵינוּ, שֶׁאֵין הַבָּנוֹת נוֹטְלוֹת חֵלֶק בַּקַּרְקָעוֹת, אִם הָיוּ כָּאן בַּעֲלֵי חוֹבוֹת הָרְשׁוּת בְּיַד הַבָּנִים לְסַלֵּק אוֹתָן בְּמִטַּלְטְלֵין כְּדֵי (יא) שֶׁיִּשָּׁאֲרוּ לָהֶם הַקַּרְקָעוֹת וְלֹא יְהֵא לַבָּנוֹת חֵלֶק בָּהֶם. כְּשֶׁאוֹמְדִים דַּעַת הָאָב, יֵשׁ אוֹמְרִים דַּוְקָא לְמַעוּטֵי לְעִשּׂוּר נְכָסִים, אֲבָל לֹא לְהַרְבּוֹת עֲלֵיהֶם (טוּר בְּשֵׁם הָרֹא''שׁ). וְיֵשׁ אוֹמְרִים דַּאֲפִלּוּ לְהוֹסִיף עֲלֵיהֶם (טוּר בְּשֵׁם הַגְּאוֹנִים). וַאֲפִלּוּ אֵין כָּאן אֶלָּא מַה שֶּׁנָּתַן לְבִתּוֹ הָרִאשׁוֹנָה, נוֹתְנִים הַכֹּל (יב) לַשְּׁנִיָּה (טוּר בְּשֵׁם הָרַאֲבַ''ד). וְרָאוּי לְאָמְדוֹ כְּפִי הַמָּמוֹן שֶׁהִנִּיחַ בִּשְׁעַת (יג) מוֹתוֹ (מַהֲרִי''ק שֹׁרֶשׁ ע''ח), כֵּן נִרְאֶה לִי:
 באר היטב  (ז) הקרקע. כגון ששכר על שנה ודר חצי שנה בחיי אביהם לא חשיב מטלטלין דשכירות אינה משתלמת אלא בסוף והוי כפירות הצריכים לקרקע דדינם כקרקע אבל אם הגיע הז''פ בחיי אביהם נעשה מיד מטלטלין. ומ''ש בהג''ה אם לא גבו היתומים וכו'. כוונתו דאם גבו שכירות מחצי שנה שעברה אע''ג ע''פ דין א''צ לשלם אלא בסוף שנה מ''מ גבו נעשה מטלטלין עיין ב''ש: (ח) הראוי. דוקא ראוי כזה שמת אביהם בחיי הזקן ואח''כ מת הזקן אבל אם מת אביהן ואח''כ מת בתו הנשואה בלתי זרע של קיימא וירשו אחיהם חצי הנדוניא אינה נוטלת ממה שירשו חצי הנדוניא רשד''ם חא''ה סי' רמ''א ורמ''ב וע''ל סימן קי''ב סעיף ז' ועיין ב''ש ס''ק ז' וכנה''ג בהגהת ב''י סעיף ח' ט': (ט) בע''ח. היינו בע''ח של אביהם שהם מוקדמים לפרנסה של הבנות שהן בע''ח של האחים. ועישור נכסים קודם שטח''ז ועיין בח''מ סי' רפ''א סעיף ז' בהג''ה ומשמע שם אפילו בזמן הזה שכותבים בלשון חייב שהוא חייב להזוג סך כך וכך מ''מ עישור נכסים קודם עיין סמ''ע שם ס''ק י''ד. אך מה שמוסיף על העישור נכסים אז פרעון שטח''ז קודם ועישור נכסים קודם כתובת בנין דכרין וכן מזונות אלמנה עיין בהר''ן ועיין בסמוך ב''ש: (י) שטח''ז. ואם המטלטלין בידו כגון שחייב לחמיו י''ל דא''י היורשים להוצי' ממנו ולשלם לבע''ח ולהפסיד אוחו כי הוא י''ל להיפוך שהוא תופס לחובו המטלטלין והם ישלמו עם הקרקעות ב''ש: (יא) שישארו להם וכו'. כתב בתשובת שארית יוסף סי' ח' אם יש לא' הרבה חתנים ונותן לכל אחד שטח''ז כנהוג על סך גדול והברירה ביד הבנים לסלק בחצי חלק זכר או ליתן לו הסך אשר נפרט בשטר ח''ז יכולים היורשים ליתן לא' אוחו סך שבשטר ולאחרים יתנו חצי חלק זכר ואין האחרים יכולין לערער עליהם שאין יכולין למעט חצי חלק זכר שלהם. כיון שהברירה ביד הבנים יכולים לעשות כל מה שירצו כמו כאן דיכולים לשלם במטלטלין כדי לגרוע חלק החתנים. והח''מ מפקפק בראיה שלו ע''ש. והב''ש הביא ראיה אחרת מסי' קי''ח ע''ש. והשבות יעקב בח''ב שאלה קי''ט חולק על הב''ש והסכים עם הח''מ ע''ש שפסק עוד שם שלא תוכל למחול שטח''ז בלא רשות בעלה ע''ש: (יב) לשנייה. כ''ה דעת הראב''ד. ומשמע להפוסקים דס''ל דאין מוסיפין על עישור נכסים. אפילו אם השיא בת א' אין מוסיפין לשניה. ופסק ט''ז אם השיא בת א' יש לסמוך על דיעה בתרייתא אפי' להוסיף על עישור אבל אם לא השיא בת רק שאומדין דעתו יש לפסוק כדיעה קמיית'. אם השיא האב בן קודם הבת יש להסתפק אם אומדין דעתו כפי מה שנתן לבן או לא הר''ם מינץ סי' מ''ה ועיין ב''ש. וכנה''ג הביא בשם רוב פוסקים אחרונים דס''ל שלא נאמרה האומדנא אלא לגרוע ולא להוסיף ואפילו כשהשיא האב בת בחייו ע''ש בהגהת הטור סעיף ט''ו. אפילו היה תפוס בעל הבת אחרי מות האב לא מהני תפיסה ליטול יותר מעישור נכסי מהריב''ל ח''א כלל י''ב סי' ע''ג. ומהר''י אדרבי סי' שט''ו. משפטי שמואל סי' כ''א. ועיין כנה''ג דף קכ''ז ע''ב ובהרדב''ז ח''א סי' רנ''ה: (יג) מותו. היינו בערך הממוצע כגון שהשיא א' בה' וא' בד' וא' בג' והיה לו בחייו ב' אלפים ובמותו אלף זהובים נותנים לזו ב' היינו החצי מערך האמצע. ומ''ש שנותנים הכל לשניה. איירי בעת שנתן להראשונה לא היה לו יותר מסך זה ועיין ב''ש. שמעון שמת והשיא בת אחת לראובן בחייו ונתן לה שטחח''ז כנהוג ואח''כ מת בלא צוואה וב''ד אמדו דעת האב סך מסוים לבנותיו הפנויות. ואח''כ קודם הנשואין מתו הבנות. יש לראובן חתנו זכות בכח שטחח''ז באותו הסך שהופרש לחלק בנותיו כיון שמתו קודם הנשואין שבות יעקב ח''א שאלה ק''י ע''ש. מקום שמשא ומתן של ישראל עם שדות וכרמים למכור יש לה חלק בשטחח''ז בקרקעות וספרים שנושאין ונותנין בזה דהיינו עד שליש מעותיו עיין שבות יעקב ח''ב שאלה קכ''א. וכ''כ בתשובת חינוך בית יהודה שאלה קי''ג לענין ספרים וקרקעות דאין כוונתו מה שנכתב בשטחח''ז חוץ מספרים והקרקעות רק על שלקחום לקיימם ולא באלו שנוש' ונותן בהם ומסתחר בהם גם הבת נוטלת בשחח''ז ע''ש:


ג הַבַּת בְּעִשּׂוּר זֶה כְּבַעַל חוֹב שֶׁל אַחִין הִיא. לְפִיכָךְ, נוֹטֶלֶת אוֹתוֹ מִן הַבֵּינוֹנִית בְּלֹא (יד) שְׁבוּעָה; וְאִם מֵתוּ הָאַחִים, נוֹטֶלֶת אוֹתוֹ מִבְּנֵיהֶם מִזִּבּוּרִית וּבִשְׁבוּעָה, שֶׁהֲרֵי הִיא נִפְרַעַת מִנִּכְסֵי יְתוֹמִים. וּבַזְּמַן הַזֶּה שֶׁכָּל בְּנֵי אָדָם רְגִילִין לְהַשִּׂיא בְּנוֹתֵיהֶם מֵהַמִּטַּלְטְלִים, חָשׁוּב כְּמוֹ אֻמְדָּנֵהּ:
 באר היטב  (יד) שבועה. אא''כ טוענין השבע שלא התפיס' אבינו צררי הגמי''י ב''ש. כתב הר''ם פדוואה סימן נ''א דוקא להא מילתא הוית כב''ח. אבל לשאר מילי יורשת הוי לפיכך מי שהניח מאה זוזים ובע''ח שחייב לו תשעים אין הבת נוטלת העשרה זוזים הנשארים אלא נוטלת זוז אחד שהוא עישור הנשאר ע''ש. ועיין בח''מ סי' רפ''א סעיף ז' בהג''ה ובסמ''ע שם ובהרדב''ז ח''א סימן רנ''ה:


ד הִנִּיחַ בָּנוֹת רַבּוֹת, כָּל שֶׁתָּבוֹא לִנָּשֵׂא נוֹתְנִין לָהּ עִשּׂוּר הַנְּכָסִים, וְשֶׁלְאַחֲרֶיהָ עִשּׂוּר מַה שֶׁשִּׁיְּרָה הָרִאשׁוֹנָה, וְשֶׁלְאַחֲרֶיהָ עִשּׂוּר מַה שֶׁשִּׁיְּרָה שְׁנִיָּה. וְאִם בָּאוּ כֻּלָּם לִנָּשֵׂא כְּאַחַת, רִאשׁוֹנָה נוֹטֶלֶת עִשּׂוּר, וּשְׁנִיָּה עִשּׂוּר מַה שֶׁשִּׁיְּרָה רִאשׁוֹנָה, וְכֵן אֲפִלּוּ הֵן עֶשֶׂר, וְחוֹזְרוֹת וְחוֹלְקוֹת כָּל הָעִשּׂוּרִים בְּשָׁוֶה. הגה: אַף עַל פִּי שֶׁעִשּׂוּר נְכָסִים אֵינוֹ נִגְבֶּה עַד שֶׁתָּבוֹא הַבַּת לְהִנָּשֵׂא, מִכָּל מָקוֹם מְשַׁעֲרִים לְפִי מַה שֶּׁהִנִּיחַ בְּעֵת מוֹתוֹ. וְכֵן אִם אוֹמְדִין אוֹתוֹ, אוֹמְדִים אוֹתוֹ מִיָּד שֶׁמֵּת, וְאֵינָהּ נוֹטֶלֶת עַד (טו) שֶׁתִּנָּשֵׂא (הַמַּגִּיד מִשְׁנֶה פֶּרֶק כ' בְּשֵׁם הָרַשְׁבָּ''א וּתְשׁוּבַת הָרַמְבַּ''ן סִימָן מ''ו):
 באר היטב  (טו) שתנשא. כתב הרש''ך ח''א סי' ר''ב כיון שאין העישור נגבה עד שעת נשואין הנכסים בחזקת האחים קיימי וכל מה שירויחו עם הנכסים הם שלהם אמנם טוב הוא שיחלקו הריוח החצי תטול הבת והחצי יטלו כל האחים ע''ש. כיון דעישור נכסי אינו נגבה עד שעת נשואין אפי' שהבן מפסיד הנכסים. אפי' הנכסים ביד שליש ינתנו ביד הבן כנה''ג בשם הרדב''ז ח''ב ע''ש בהגהת ב''י סעיף ו'. וצ''ע דין זה וע''ל סי' קי''ב סעיף י''א בהגה אם האחים רוצים ללכת לעיר אחרת מחייבין אותם הב''ד להניח העישור בב''ד רשד''ם חא''ה סי' קפ''א. והר''י אדרבי סי' ט' כתב שאין מחייבין אותו להניח העישור בב''ד אלא בשעת נשואין וע' בהרש''ך ח''ג סי' צ''ו. וע' כנה''ג דף קנ''א ע''א:


ה הָאַחִים שֶׁמָּכְרוּ אוֹ מִשְׁכְּנוּ קַרְקַע אֲבִיהֶם, הַבַּת טוֹרֶפֶת מֵהַלָּקוֹחוֹת פַּרְנָסַת נְדוּנְיָתָהּ, וּבִשְׁבוּעָה, כְּדֶרֶךְ שֶׁטּוֹרְפִין בַּעֲלֵי חוֹבוֹת מֵהַלָּקוֹחוֹת: 

ו מִי שֶׁמֵּת וְהִנִּיחַ אַלְמָנָה וּבַת, אֵין הַבַּת נוֹטֶלֶת עִשּׂוּר נְכָסִים, מִפְּנֵי מְזוֹנוֹת (טז) הָאַלְמָנָה. וַאֲפִלּוּ מֵתָה הַבַּת אַחַר שֶׁנִּשֵּׂאת, אֵין הַבַּעַל יוֹרֵשׁ פַּרְנָסָה הָרְאוּיָה לְהִנָּתֵן לָהּ, שֶׁהֲרֵי כֻּלָּן בְּחֶזְקַת הָאַלְמָנָה שֶׁתְּהֵא נִזּוֹנֵית מֵהֶן. וְכֵן פַּרְנָסַת בָּנוֹת קוֹדֶמֶת לִכְתֻבַּת בְּנִין דִּכְרִין (הָרַ''ן פֶּרֶק מְצִיאַת הָאִשָּׁה):
 באר היטב  (טז) האלמנה. אפי' במטלטלין דלא שייך דין קדימה מ''מ כתובה ומזונו' אלמנה קודמת לעישור נכסי ועב''ח ופרישה. ואפילו אם הנכסים ביד הבת ונשאת הבת מ''מ אלמנה טורפת ממנה למזונו' ומכ''ש לכתובה ובעלה הוי כיורש לענין זה. ומ''מ אם רוצים לסלק לה הכתובה כדי שלא יהיה לה מזונו' רשות בידם כמ''ש בסי' ק''ב. ואחר שסילק לה הכתובה אפילו אם עדיין לא סלקה פרנסת נדוני' הבעל יורש עישור נכסים ע''ל ר''ס צ' וסי' ק'. ומזונו' הבנות נמי קודמין לעישור דהיא ב''ח של אביה. ועישור קודם כב''ד ושטח''ז ועב''ש. כ' הח''מ אם מכרו האחים דקי''ל הבת טורפת פרנסת הנדוני' אפשר אחר שטרפה לצורך עישור יכולה האלמנה לטרוף ממנה לצורך מזונות. ולקוחו' טורפין מן האלמנה עד שיעשה פשרה ע''ש:


ז קְטַנָּה יְתוֹמָה שֶׁהִשִּׂיאָתָהּ אִמָּהּ אוֹ אָחֶיהָ לְדַעְתָּהּ, וְנָתְנוּ לָהּ מֵאָה אוֹ חֲמִשִּׁים זוּז, יְכוֹלָה הִיא מִשֶּׁתַּגְדִּיל לְהוֹצִיא מִיָּדָם פַּרְנָסַת נְדוּנְיָא הָרְאוּיָה לָהּ. וַאֲפִלּוּ שָׁתְקָה זְמַן רַב מִשֶּׁתַּגְדִּיל, יְכוֹלָה אַחַר כָּךְ לִתְבֹּעַ (יז) פַּרְנָסָתָהּ (כֵּן מַשְׁמָע לְשׁוֹן הַטּוּר, וְכֵן כָּתַב הַמַּגִּיד מִשְׁנֶה פֶּרֶק כ'בְּשֵׁם הָרַשְׁבָּ''א וְהָרַ''ן פֶּרֶק מְצִיאַת הָאִשָּׁה). וַאֲפִלּוּ לֹא הָיוּ הָאַחִים זָנִים אוֹתָהּ. וְאַף עַל פִּי שֶׁלֹּא מָחֲתָה בִּשְׁעַת נִשּׂוּאִין, מִפְּנֵי שֶׁהַקְּטַנָּה אֵינָהּ בַּת (יח) מְחָאָה. וְאִם נִשֵּׂאת הַבַּת אַחַר שֶׁגָּדְלָה, בֵּין נַעֲרָה בֵּין (יט) בּוֹגֶרֶת, וְלֹא תָּבְעָה פַּרְנָסָתָהּ, אִבְּדָה פַּרְנָסָתָהּ, אֶלָּא אִם כֵּן הָיוּ הָאַחִים זָנִין אוֹתָהּ אַחַר נִשּׂוּאֶיהָ וְהִיא יָדְעָה כֵּן בִּשְׁעַת נִשּׁוּאִין (הָרַ''ן פֶּרֶק מְצִיאַת הָאִשָּׁה). וְאִם מָחֲתָה בְּעֵת נִשּׂוּאֶיהָ, הֲרֵי זוֹ מוֹצִיאָה הָרָאוּי לָהּ כָּל זְמַן שֶׁתִּרְצֶה. וְאִם בָּגְרָה וְעוֹדָהּ בְּבֵית אָבִיהָ, בֵּין שֶׁבָּגְרָה אַחַר מוֹתוֹ בֵּין שֶׁהִנִּיחָהּ בּוֹגֶרֶת, וְיֵשׁ חוֹלְקִין וּסְבִירָא לְהוּ דְּאִם הִנִּיחָהּ (כ) בּוֹגֶרֶת אֵין לָהּ פַּרְנָסָה כְּלָל (טוּר בְּשֵׁם הָרַב רַבֵּנוּ יוֹנָה וְהָרֹא''שׁ), אִם פָּסְקוּ הָאַחִים מִלָּתֵת לָהּ מְזוֹנוֹתֶיהָ, שֶׁהֲרֵי אֵין לָהּ מְזוֹנוֹת, וְשָׁתְקָה וְלֹא תָּבְעָה פַּרְנָסַת נְדוּנְיָתָהּ, אִבְּדָה. וְאִם מָחֲתָה, לֹא אִבְּדָה. וְאִם לֹא פָּסְקוּ הָאַחִים מִלְּזוּנָהּ, וְזָנוּ אוֹתָהּ בַּבֶּגֶר, אַף עַל פִּי שֶׁלֹּא מָחֲתָה לֹא אִבְּדָה פַּרְנָסַת נְדוּנְיָתָהּ כָּל זְמַן שֶׁהֵם זָנִין אוֹתָהּ, שֶׁיֵּשׁ לָהּ לִטְעֹן מִפְּנֵי שֶׁהֵם זָנִים אוֹתָהּ אַף עַל פִּי שֶׁאֵינָם חַיָּבִים וְהִיא עֲדַיִן לֹא נִשֵּׂאת, מִפְּנֵי זֶה לֹא תָּבְעָה פַּרְנָסָתָהּ. מִי שֶׁצִּוָּה לָתֵת לְבִתּוֹ שְׁלִישׁ נְכָסָיו, וְהִשִּׂיאוּהָ אַחֶיהָ וְלֹא נָתְנוּ לָהּ, צְרִיכִין לִתֵּן לָהּ (כא) אַחַר כָּךְ (תְּשׁוּבַת רַשְׁבָּ''א סִימָן אֶלֶף מ''ג):
 באר היטב  (יז) פרנסתה. אפילו מתה הבת יורשים נוטלין עישור נכסים מן האחים הר''ם מטראני ח''ב סי' קפ''ח: (יח) מחאה. ואם מחלה בפירוש מהני כשהגיע לכלל פעוטות ע' במרדכי. מיהו לדעת הרשב''א אפילו מחילה בפירוש לא מהני ב''ש: (יט) בוגרת. כללא הוא בוגרת ולא נשאת או נשאת בנערו'. אז אם זנין אותה והיא ידעה מזה א''צ מחאה. אפי' אם נעשה בוגרת אחר הנשואין. ומכ''ש מחאה מהני בלא מזונו' ואם בגרה ואח''כ נשאת אע''ג דזנין אותה ואז לא הפסידה מחמת הבוגר' מ''מ צריכה מחאה בעת הנשואין. ומ''ש בין נערה בין בוגרת לאו בחד' מחתא מחתנהו ח''מ ב''ש. אם ארסה בעת הנערו' אפילו לא זנו אותה ולא מחתה לא הפסידה ב''ש ע''ש. וכל אלו היכ' שהפסידה אין חילוק בין אם ידעה הדין לבין אם לא ידעה ע' מהריב''ל סי' נו''ן: (כ) בוגרת וכו'. ובזמן הזה אנחנו במתי מעט הכל מודים דלא אבדה פרנסתה דאין ראיה במה שלא השיאה די''ל דלא אזדמן ליה זמן הגון ט''ז ב''ש וכ''כ בה''י בסי' נ''ז ע''ש. ואין האחים יכולין לומר קים לנו כהר''י והרא''ש מאחר שבזמן הזה לא משיאין הבנות קודם שיבגרו אפילו שהאבות הם עשירים עבודת הגרשוני סי' ט' ע''ש: (כא) אח''כ. דלא אמרו חז''ל שויתרה אלא בכה''ג שהוא תחז''ל אבל שאר זכות לא הפסידה אפי' אם שתקה ע' תשו' הרשב''א סי' אלף מ''ג כי יש שם ט''ס וצ''ל יותר משליש אבל אין בידו לפסוק לה פחות משליש ע''ש:


ח מִי שֶׁמֵּת וְהִנִּיחַ שְׁתֵּי בָּנוֹת וּבֵן, וְקָדְמָה רִאשׁוֹנָה וְנָטְלָה עִשּׂוּר נְכָסִים, וְלֹא הִסְפִּיקָה הַשְּׁנִיָּה לִגְבּוֹת עַד שֶׁמֵּת הַבֵּן וְנָפְלוּ כָּל הַנְּכָסִים לִשְׁתֵּיהֶן, אֵין הַשְּׁנִיָּה נוֹטֶלֶת עִשּׂוּר, אֶלָּא חוֹלְקוֹת (כב) בְּשָׁוֶה וְזָכְתָה הָרִאשׁוֹנָה בָּעִשּׂוּר שֶׁלָּהּ. וְיֵשׁ חוֹלְקִין וּסְבִירָא לְהוּ דְּגַם הַשְּׁנִיָּה נוֹטֶלֶת עִשּׂוּר שֶׁלָּהּ תְּחִלָּה וְאַחַר כָּךְ חוֹלְקִין (טוּר בְּשֵׁם הָרֹא''שׁ):
 באר היטב  (כב) בשוה. מיהו אם מכר הבן הנכסים א''כ אם היא יורשת א''י לטרוף אז נוטל' מתורת עישור נכסים וטורפ' הר''ן. ונסתפקו תוס' היכ' דנשאר בנות שלא נשאו דאז ליכ' ריווח בית. אם הפסידה העישור נכסים ח''מ ב''ש וע' מהריב''ל ח''ג סי' ל''א. ובמהרי''ט ח''א סי' ק''ל. ובהר''ם אלשיך סי' ס''ט ובהר''י אדרבי סימן שע''ט. וכנה''ג בהגהת הטור סעיף מ''ד:


ט לֹא תִּקְּנוּ פַּרְנָסַת נְדוּנְיָא לַבַּת אֶלָּא בִּמְקוֹם בֵּן, אֲבָל אִם לֹא הִנִּיחַ אֶלָּא בָּנוֹת, יַחַלְקוּ הַכֹּל בְּשָׁוֶה. וַאֲפִלּוּ נִשְּׂאוּ הַגְּדוֹלוֹת בְּחַיֵּי (כג) אֲבִיהֶם, וְאוֹמְרוֹת הַקְּטַנּוֹת: גַּם אָנוּ נִשָּׂא מֵהַמָּמוֹן קֹדֶם חֲלֻקָּה, אֵין שׁוֹמְעִין לָהֶן. אֲבָל אִם נִשְּׂאוּ הַגְּדוֹלוֹת אַחַר מִיתַת אֲבִיהֶן מֵהָאֶמְצַע, יִשָּׂאוּ גַּם הַקְּטַנּוֹת וְאַחַר כָּךְ יַחַלְקוּ:
 באר היטב  (כג) אביהם. ע' בהר''ם מטראני ח''א סי' שכ''ז:


י מִי שֶׁצִּוָּה בִּשְׁעַת מִיתָה: אַל תְּפַרְנְסוּ לִבְנוֹתַי פַּרְנָסַת נְדוּנְיָא מִנְּכָסַי, שׁוֹמְעִין לוֹ. אֲבָל אִם הִתְנָה בִּשְׁעַת נִשּׂוּאִין שֶׁלֹּא יִתְפַּרְנְסוּ בְּנוֹתָיו מִנְּכָסָיו, אֵין שׁוֹמְעִין לוֹ (טוּר לְפֵרוּשׁ רַב הַאי): 



סימן קיד - דין מי שקבל עליו לזון בת אשתו וחברו
ובו י''ב סעיפים 
א הַנּוֹשֵׂא אִשָּׁה, וּפָסְקָה עִמּוֹ לָזוּן אֶת בִּתָּהּ חָמֵשׁ שָׁנִים, חַיָּב לְזוּנָהּ בְּמַאֲכָל (א) וּבְמַשְׁקֶה חָמֵשׁ שָׁנִים (ב) הָרִאשׁוֹנִים שֶׁאַחַר הַנִּשּׂוּאִין, בֵּין אִם הַמְּזוֹנוֹת בְּיֹקֶר אוֹ בְּזוֹל. וְאִם לֹא זָנָהּ בָּהֶם, וְהוּזְלוּ הַמְּזוֹנוֹת, אִם הוּא עִכֵּב צָרִיךְ לִפְרֹעַ לָהּ כִּזְמַן (ג) הַיֹּקֶר. וְאִם הִיא עִכְּבָה, אֵינוֹ נוֹתֵן לָהּ אֶלָּא בִּזְמַן (ד) הַזּוֹל. וְאִם הָיוּ בְּזוֹל וְהוּקְרוּ, אֲפִלּוּ אִם עִכֵּב הוּא, אֵינוֹ נוֹתֵן לָהּ אֶלָּא כִּדְמֵי הַזּוֹל:
 באר היטב  (א) ובמשקה. אבל לא בכסות כמ''ש סעיף י''ב. וגם אינו חייב ברפואתה כמ''ש ס''ו וע' בח''מ סי' ס' ס''ג דשם פסק דהמתחייב לזון חבירו צריך ליתן לו דמים אם לא שהתנה בפירוש לזונו על שלחנו ונראה דכאן סתמ' כאלו התנה דלא עדיפ' מאמה ח''מ. והב''ש סק''ב כ' אפי' בעלמא א''צ לשלם הדמים כשאין לו מזונו' ממקום אחר ע''ש. וצ''ע דמסתימת לשון המחבר ש''ע ח''מ סימן ס''ג משמע דצריך לשלם אפילו כשאין לו מזונות ממקום אחר ע''ש. וע' בטור ח''מ ס''ס ר''ז הביא תשוב' הרא''ש מי שחייב את עצמו ליתן פרנסה לחבירו לפ''כ. אם היה רגיל שמלאכתו היה נעשית ע''י שליח לקנות לו כל צרכו צריך להמציא לו שליח להנהיגו לפי כבודו הראוי לו כאשר הורגל מימי קדם. לכן אם הבת משרתת שלה חייב לתת לה מזונו' אע''ג שלא התנה ט''ז ב''ש. התנתה עמו לטפל בבנותיה בכל מילי לגדלן ולהשיאן כאלו הן בנותיו ולא פירש באיזה זמן שאז חייב להשיאן משיגיעו לפרקן ולתת להם כפי האומד שאומדין אותו ב''ד לגרוע מעישור נכסי ולא להוסיף ואי לא ידעי אומדן דעתיה יתן להם עישור נכסים. ואם משיא כולם כאחת יפריש לראשונה עישור נכסי ולשניה עישור נכסי ממה שנשאר לו אחר שהפריש עישור לראשונה וכן כולם וחולקות בשוה הר''ם מינץ סי' מ''ה: (ב) ראשונים. דכיון דלא פירשו חזקה דדעתו על הראשונות. כ' ב''ח אם לא פסקה מנין השנים די בשנה אחת ע''ש והח''מ חולק עליו ע''ש ועין בח''מ סי' ס' ס''ג בהג''ה ובסמ''ע שם ס''ק ט''ז: (ג) היוקר. דוקא יוקר דשכיח אבל יקרות דאינו שכיח הוי כאונס דלא שכיח ולא קבל עליו ט''ז ב''ש: (ד) הזול. היינו אם אינו רוצה לזונה על שלחנו משלם לה דמים כזמן הזול. אבל אם רוצה י''ל לה אני מוכן עדיין ליתן לך מזונות על שלחני ח''מ ב''ש ועיין בהר''ש יונה סי' ל''ד:


ב אַף עַל פִּי שֶׁהוּא זָנָהּ, מַעֲשֵׂה יָדֶיהָ שֶׁלָּהּ: 

ג אִם הָאֵם פְּטָרוֹ מִלְּזוּנָהּ, אֵין הַפִּטּוּר (ה) כְּלוּם:
 באר היטב  (ה) כלום. דא''י לחוב אותה. מכאן יש ללמוד אם האב עשה חיתון עם בתו ואח''כ נתרצו האב והחתן לבטל החיתון דאין להאב רשות לבטל החיתון בלי רצון בתו. ואם בתו ברשותו כגון שהיא קטנה או נערה יוכל לבטל החיתון בלא רצונה ט''ז ב''ש. ועיין בתשובת הרשב''א סי' תתע''ג והבי' בהג''ה בח''מ ס''ס של''ג לענין מלמד אצל בה''ב ע''ש:


ד (ו) מֵת הַבַּעַל, הַבַּת מוֹצִיאָה מְזוֹנוֹתֶיהָ מִנְּכָסִים מְשֻׁעְבָּדִים כִּשְׁאָר בַּעַל חוֹב. וְדַוְקָא שֶׁקָּנוּ מִיָּדוֹ אוֹ שֶׁחִיֵּב עַצְמוֹ בִּמְזוֹנוֹתֶיהָ, בִּשְׁטָר; אֲבָל אִם לֹא הָיָה שָׁם קִנְיָן, הֵם דְּבָרִים שֶׁלֹּא נִתְּנוּ לִכָּתֵב וְאֵינָהּ נִזּוֹנֵית מִמְּשֻׁעְבָּדִים:
 באר היטב  (ו) מת הבעל. ל''ד מת אלא אפי' בחייו מוציאין ממנו כשעשה קנין וכן אם יש כאן בני חורין גובין מן היורשים אפי' בלא קנין דהא מלוה ע''פ כשהוא תוך זמן גובין מן היורשים וכאן תוך זמן הוא דהא מת תוך ה' שנים ה''ה פכ''ה מה''א:


ה מֵתָה הַבַּת, אֵין יוֹרְשֶׁיהָ (ז) יוֹרְשִׁים מְזוֹנוֹתֶיהָ. חָלְתָה הַבַּת, הֲרֵי הִיא (ח) כְּנִשֵּׂאת וּמַעֲלֶה לָהּ מְזוֹנוֹת כְּאִלּוּ הָיְתָה בְּרִיאָה (בֵּית יוֹסֵף בְּשֵׁם הַיְרוּשַׁלְמִי):
 באר היטב  (ז) יורשים וכו'. ה''מ במתחייב לזונה ה' שנים אבל אם קבל על עצמו סך מעות לצורך מזונותיה יורשיה יורשין אותה הרשב''א סימן תתק''ע והובא בח''מ סי' ס' סעיף ד' בהג''ה ועיין שם בש''ך ס''ק י''ז שהעלה ג''כ בקצב לה סך חייב לשלם ליורשיה אלא שפטור מבעלה ע''ש. והב''ש הביא בשם ט''ז דלמד מכאן מי שהבטיח לחבירו ליתן לו מתנה ונתן לו ת''כ ומת א''צ ליתן ליורשיו ע''ש וצ''ע. א' שפסק לבנו ולכלתו ליתן להם מזונות זמן מה ובתוך הזמן מת הבן. אי מחויב ליתן מזונות לכלתו עד תשלום הזמן שנקבע או לא. דעח הט''ז בח''מ סי' ס' שצריך ליתן לה מזונות עד זמן שקבע ובתשובת שבות יעקב ח''ב שאלה קמ''ב חולק עליו ופסק דאין לה מזונות כשמת הבן ע''ש: (ח) כנשאת. עיין ב''ש שכתב ומזה ראיה נמי למ''ש ר''ס כל שיש לה מזונות ממקום אחר י''ל תן לי דמי מזונות עכ''ל ודבריו מגומגמין עיין ודו''ק:


ו נִתְגָּרְשָׁה בְּתוֹךְ הַזְּמַן שֶׁקִּבֵּל לָזוּן אֶת הַבַּת, נוֹתֵן לָהּ בְּמָקוֹם שֶׁתִּהְיֶה אִמָּהּ מְזוֹנוֹת (ט) מֻשְׁלָם כְּמִי שֶׁזָּן אֶת אִשְׁתּוֹ עַל יְדֵי שָׁלִישׁ, וְאֵינוֹ חַיָּב לִתֵּן לָהּ לְפִי כְּבוֹדוֹ וְלֹא לְפִי כְּבוֹדָהּ. וְיֵשׁ חוֹלְקִים וְסוֹבְרִים דְּצָרִיךְ לָתֵת לָהּ כְּאֶחָד מִבְּנֵי בֵּיתוֹ (טוּר בְּשֵׁם הָרֹא''שׁ), וְכֵן נִרְאֶה לִי. וְאִם מַאֲכִילָהּ עַל שֻׁלְחָנוֹ, נִזּוֹנֵית עִמּוֹ כְּאֶחָד מֵאוֹכְלֵי שֻׁלְחָנוֹ. וּבֵין כָּךְ וּבֵין כָּךְ אֵינוֹ חַיָּב בִּרְפוּאָתָהּ:
 באר היטב  (ט) משלם. ולא כפי ברכת הבית אא''כ כתב לה את יתבי בביתי אז נותן לה לפי ברכת הבית עיין ד''מ. ואם נתחייב לזון את בן אשתו גדול משש שנים יוכל לומר לו או יבוא אצלי או אתן לך לפי ברכת הבית. וכן אם מתה האם אחר גירושיה ולא רצתה הבת לשבת עם בעל אמה לא יתן לה מזונות משלם אלא לפי ברכת הבית. וכן אפי' אם אמה קיימת אחר גירושיה והבת אינה רצתה לשבת עם אמה ורצתה לצאת מעם אמה אינו נותן לה מזונות משלם אלא לפי ברכת הבית מהר''ם מטראני ח''ב סי' מ''ה ועיין כנה''ג סי' זה. ואם אמה צריכה לזוז ממקומה מחמת איזה סבה. מסופק בתשו' הרש''ך ח''א סי' קפ''ז אם נותן לבתה מזונות במקום אמה:


ז הוּא הַדִּין לְמִי שֶׁמִּתְחַיֵּב בְּפַרְנָסַת אָדָם אַחֵר. וְעַיֵּן בְּאֵלּוּ דִּינִים בְּחשֶׁן הַמִּשְׁפָּט סִימָן ס': 

ח נִשֵּׂאת לְאַחֵר, וּפָסְקָה גַּם עִמּוֹ שֶׁיָּזוּן אֶת בִּתָּהּ, אֶחָד זָנָהּ וְאֶחָד נוֹתֵן לָהּ דְּמֵי (י) מְזוֹנוֹת מֻשְׁלָם:
 באר היטב  (י) מזונות. והדבר תלוי בה ומסתמ' תבחר שתיזון אצל אמה. ומ''מ אם תאמר להשני את ידעת כי יש לי מזונות מן הראשון ותן לי דמים רשות בידה ח''מ. ואם תאמר ששניהם יתנו לה דמים אין הרשות בידה ב''ש. מי שנשא אשה ונתחייב להשי' את בתה מפני שלא היה על מה לסמוך ואח''כ מת אע''פ שאמה תגבה כתובתה ויוכל להשיא' אפ''ה חייבים היורשים להשיאה הר''ם מטראני ח''א סי' קס''א. וכ' כנה''ג עליו וה''ה אם העשיר' הבת שחייב הוא או יורשיו להשיאה ע''ש וע' בהרשד''ם קי''ד סי' רי''ט:


ט גֵּרְשָׁהּ גַּם הַשֵּׁנִי וּשְׁנֵיהֶם חַיָּבִים בִּמְזוֹנוֹתֶיהָ, וְכָל אֶחָד אוֹמֵר: אֲנִי אֲזוּנָהּ וְלֹא אֶתֵּן דָּמִים, הַדָּבָר תָּלוּי בָּהּ שֶׁתִּבְחַר אֵיזֶה מֵהֶם שֶׁתִּרְצֶה שֶׁיָּזוּן אוֹתָהּ. וְאִם הִיא חֵרֶשֶׁת שֶׁאֵין בָּהּ דַּעַת לִבְחֹר, זָנִין אוֹתָהּ לִפְרָקִים זֶה שַׁבָּת וְזֶה שַׁבָּת: 

י נִשֵּׂאת הַבַּת תּוֹךְ הַזְּמַן, הַבַּעַל חַיָּב בִּמְזוֹנוֹתֶיהָ וְהַשְּׁנַיִם כָּל אֶחָד וְאֶחָד נוֹתֵן לָהּ דְּמֵי מְזוֹנוֹת: 

יא כָּתַב לָהּ: ''אָזוּן אֶת בִּתֵּךְ כָּל זְמַן שֶׁאַתְּ עִמִּי'', וּמֵתָה הָאֵם, אֵינוֹ חַיָּב עוֹד לְזוּנָהּ. וְכֵן אִם נִתְגָּרְשָׁה, אֲפִלּוּ חָזַר (יא) וּנְשָׂאָהּ:
 באר היטב  (יא) ונשאה. ואפי' עשו קנוניא האם עם הבעל להתגרש כדי להפקיע זכות הבת נפטר ממזונות הרדב''ז ח''א סי' רנ''ד ע''ש שכתב ע''ש דאין חילוק בין שאמר כל זמן שאת עמי לכשאומר כל זמן שאני נשוי עמה ע''ש ועיין ב''ש:


יב כָּל הַמְחַיֵּב עַצְמוֹ מִדַּעְתּוֹ לָזוּן שֶׁלֹּא מִתְּנַאי בֵּית דִּין, אֵינוֹ חַיָּב בְּמַלְבּוּשׁ אֶלָּא אִם כֵּן פֵּרַשׁ: ''אָזוּן וַאֲפַרְנֵס''. הגה: וְאִם כָּתַב לְאֶחָד, אִם יִשָּׂא בַּת (יב) פְּלוֹנִי, לִתֵּן לוֹ סַךְ מָה לְצֹרֶךְ פַּרְנָסַת מְזוֹנוֹת, חַיָּב לִתֵּן לוֹ אַף עַל פִּי שֶׁמֵּתָה הַבַּת, דַּהֲרֵי לֹא קָצַב לוֹ זְמַן הַמְּזוֹנוֹת אֶלָּא קָצַב לוֹ סָךְ לִמְזוֹנוֹת וְאִלּוּ הָיָה רוֹצֶה לִקַּח מִמֶּנּוּ הַסָּךְ בְּיַחַד הָיָה חַיָּב לִתֵּן לוֹ. אַךְ אִם כָּתַב לוֹ וּלְאִשְׁתּוֹ, אֵינוֹ יוֹרֵשׁ חֵלֶק אִשְׁתּוֹ (תְּשׁוּבַת הָרַשְׁבָּ''א סִימָן תתק''ע):
 באר היטב  (יב) פלוני וכו'. זהו תשובת הרשב''א סי' תתק''ע שהבאתי לעיל ס''ק ז' ומבואר שם אם מחייב א''ע לזון אותה איזה זמן ומתה תוך הזמן א''צ לשלם המזונות להבא. אבל זה היה מתחייב א''ע ליתן לה איזה סך ולא קצב זמן של מזונות אלא קצב זמן פרעון והיה יכולים להוצי' זה הסך אף ביום א' לכן חייב לשלם אעפ''י שלא הגיע עדיין הז''פ עיין ח''מ ב''ש ובש''ך ח''מ סימן ס' ס''ק י''ז:




סימן קטו - דיני היוצאת בלא כתבה והמפסדת כתבתה
ובו י' סעיפים 
א אֵלּוּ יוֹצְאוֹת שֶׁלֹּא בִּכְתֻבָּה: הָעוֹבֶרֶת עַל דַּת (א) משֶׁה וִיהוּדִית. וְאֵיזוֹ הִיא דַּת משֶׁה, שֶׁהֶאֱכִילָה אֶת (ב) בַּעֲלָהּ שֶׁאֵינוֹ מְעֻשָּׂר, אוֹ אֶחָד מִכָּל (ג) הָאִסוּרִים, אוֹ שֶׁשִּׁמְּשַׁתּוּ (ד) נִדָּה, וְנוֹדַע לוֹ אַחַר כָּךְ, כְּגוֹן שֶׁאָמְרָה: פְּלוֹנִי (ה) חָכָם תִּקֵּן לִי הַכֶּרִי הַזֶּה אוֹ הִתִּיר לִי חֲתִיכָה זוֹ אוֹ טִהֵר לִי הַדָּם הַזֶּה, וְנִמְצֵאת שַׁקְרָנִית. וְדַוְקָא שֶׁהֻכְחֲשָׁה (ו) בְּעֵדִים, כְּגוֹן שֶׁהֵעִידוּ שֶׁבְּאוֹתָהּ שָׁעָה שֶׁאָמְרָה שֶׁפְּלוֹנִי תִּקֵּן לָהּ לֹא הָיָה אוֹתוֹ פְּלוֹנִי בָּעִיר, וְגַם יֵשׁ עֵדִים שֶׁאָמְרָה לוֹ שֶׁהוּא מְתֻקָּן וְשֶׁהוּא אֲכָלוֹ עַל פִּיהָ; אֲבָל אִם אֵין עֵדִים וְהִיא כּוֹפֶרֶת שֶׁלֹּא הֶאֱכִילַתּוּ, אוֹ שֶׁמַּכְחֶשֶׁת הֶחָכָם שֶׁאוֹמֵר שֶׁלֹּא תִּקֵּן לָהּ, וְהִיא אוֹמֶרֶת שֶׁתִּקֵּן לָהּ, נֶאֱמֶנֶת. וְדַוְקָא שֶׁהִכְשִׁילַתּוּ וְאָכַל עַל פִּיהָ, אֲבָל אִם רָצְתָה לְהַאֲכִילוֹ דְּבַר אִסוּר, לֹא אִבְּדָה כְּתֻבָּתָהּ:
 באר היטב  (א) משה וכו'. הכלל הוא דאינה יוצאת בלא כתובה אא''כ הכשילו בדבר איסור או כשהיא עוברת על חטא דבנים מתו באותו חטא. או אם עשתה דבר פריצות דאז יש לחוש שמא תזנה תחתיו אבל משום שאר איסור שעשתה אינה יוצאת בלא כתובה ע' תשו' הרא''ש כלל ל''ב סי' ג' עיין ב''ש: (ב) בעלה וכו'. אבל אם היא בעצמה אכלה דבר איסור לא הפסידה כתובה. ואם הוא מאכיל אותה דבר איסור או נודר ואינו מקיים כופין אותו להוצי' וליתן גט והיינו כשבאתה בטענה בעינן חוטרא לידי כשהוא נודר ואינו מקיים הבנים מתו באותו חטא וכ''כ הרב לקמן סי' קנ''ד ס''א ואם היא נודרת ואינה מקיימת והיא עקרה ואין לה ולד מסופק בפסקי מהרא''י סימן ס''ח אם תצא בלא כתובה כיון דאין לה בנים ב''ש ע''ש: (ג) האיסורי'. ודוק' כשמאכילתו דבר איסור אבל שאר איסור שאינו דבר אכילה כגון נגיעה בעת נדתה לא. ב''ש ע''ש ועיין ח''מ שנסתפק אם מכשלת אותו בשאר איסור שאינו דבר אכילה: (ד) נדה. עיין הר''ם מטראני ח''ב סי' מ''ז. וסי' ע''ז: (ה) חכם וכו'. וה''ה אם היא מודה שהכשילו אע''ג דאין אדם משים עצמו רשע מ''מ להפסיד ממון אדם נאמן רשב''א ור''ן והמגיד ב''ש: (ו) בעדים. היינו לענין הפסד ממון כמו כאן. אבל לענין איסור נאמן העד הראשון ואותו פלוני ב''י ב''ש ועיין ח''מ ועיין בתשובת רמ''א סי' ס''ו ובש''ך י''ד סי' קפ''ה:


ב הֻחְזְקָה נִדָּה בִּשְׁכֵנוֹתֶיהָ, שֶׁרָאוּהָ לוֹבֶשֶׁת בִּגְדֵי נִדָּתָהּ, וְאָמְרָה לוֹ: טְהוֹרָה אֲנִי, וּבָא עָלֶיהָ, יוֹצֵאת בְּלֹא כְּתֻבָּה: 

ג הַנּוֹדֶרֶת וְאֵינָהּ מְקַיֶּמֶת, תֵּצֵא בְּלֹא כְּתֻבָּה. הגה: וְכֵן אִם (ז) עָבְרָה עַל הַשְּׁבוּעָה אוֹ עַל הַחֵרֶם (הַגָּהוֹת מַיְמוֹנִיּוֹת פֶּרֶק כ''ד). אֲבָל אִם הִיא מְבִיאָה עֵדִים שֶׁגַּם הוּא עוֹבֵר עַל נְדָרִים וּשְׁבוּעָה וָחֵרֶם, לֹא אִבְּדָה כְּתֻבָּתָהּ אַף אִם הִיא עוֹבֶרֶת (בִּתְשׁוּבַת מַיְמוֹנִי וּבִתְשׁוּבַת הָרַשְׁבָּ''א סִימָן תתס''ו). אִשָּׁה שֶׁהֵמִירָה (ח) דָּתָהּ וְחָזְרָה בָּהּ, אֵינָהּ אֶלָּא כְּעוֹבֶרֶת עַל דָּת, וְלֹא הִפְסִידָה כְּתֻבָּתָהּ אֶלָּא אַחַר הַתְרָאָה (תְּשׁוּבַת הָרֹא''שׁ כְּלָל ל''ב):
 באר היטב  (ז) עובר וכו'. כיון דהאי גברא לא בעי בני לכן לא הפסידה. וה''ה אם הוא עובר שאר עבירות שהעונש עליהם שבנים מתים ג''כ אין יוכל להוציאה אם היא עוברת על נדרים מטעם הנ''ל. ואם היא האכילו דבר איסור והוא אוכל ג''כ דבר איסור לא הפסידה. אבל אם היא האכילו דבר איסור או עוברת על דת משה בשאר דברים. והוא עובר על נדרים ושבועות הפסידה כתובתה ח''מ ב''ש. כתב בפסקי מהרא''י סי' ס''ח סימן הזה צריך דקדוק היטב להוציא אשה בלא כתובה מחמת שעוברת על נדרים דרבים מקילים בנדרים. ואם תשבע היא על איזה דבר שעשתה שאם תעשה עוד מחויבת היא לקבל גט ממנו ועברה על השבועה. השבועה חל ויוכל לגרשה בע''כ בזמן הזה ב''ש: (ח) דתה. היינו באונס אבל אם המירה ברצון נאסרה על בעלה והוי כזינת' בודאי ומפסדת כתובתה ואינה צריכה התראה ע''ל סי' ז' סי''א בהג''ה ועיין ח''מ ב''ש:


ד אֵיזוֹ הִיא דַּת יְהוּדִית, הוּא מִנְהַג הַצְּנִיעוּת שֶׁנָּהֲגוּ בְּנוֹת יִשְׂרָאֵל. וְאֵלּוּ הֵם הַדְּבָרִים שֶׁאִם עָשְׂתָה אַחַת מֵהֶם עָבְרָה עַל דַּת יְהוּדִית: יוֹצֵאת לַשּׁוּק אוֹ לְמָבוֹי מְפֻלָּשׁ אוֹ בְּחָצֵר שֶׁהָרַבִּים בּוֹקְעִים (ט) בּוֹ וְרֹאשָׁהּ (י) פָּרוּעַ וְאֵין עָלֶיהָ רְדִיד כְּכָל הַנָּשִׁים, אַף עַל פִּי שֶׁשְּׂעָרָהּ מְכֻסֶה בְּמִטְפַּחַת; אוֹ שֶׁהָיְתָה טוֹוָה בַּשּׁוּק וּוֶרֶד וְכַיּוֹצֵא בּוֹ כְּנֶגֶד פָּנֶיהָ עַל פַּדַּחְתָּהּ אוֹ לֶחְיָהּ, כְּדֶרֶךְ שֶׁעוֹשׂוֹת הַגּוֹיוֹת הַפְּרוּצוֹת; אוֹ שֶׁטּוֹוָה בַּשּׁוּק וּמַרְאָה זְרוֹעוֹתֶיהָ לִבְנֵי אָדָם, וּרְגִילָה (יא) בְּכָךְ (רַשְׁבָּ''א סִימָן תקע''א); אוֹ שֶׁהָיְתָה מְשַׂחֶקֶת עִם (יב) הַבַּחוּרִים; אוֹ שֶׁהָיְתָה תּוֹבַעַת הַתַּשְׁמִישׁ בְּקוֹל (יג) רָם מִבַּעֲלָהּ עַד שֶׁשְּׁכֵנוֹתֶיהָ שׁוֹמְעוֹת אוֹתָהּ מְדַבֶּרֶת עַל עִסְקֵי תַּשְׁמִישׁ; אוֹ שֶׁהָיְתָה מְקַלֶּלֶת אֲבִי בַּעֲלָהּ בִּפְנֵי (יד) בַּעֲלָהּ, וְיֵשׁ אוֹמְרִים דְּהוּא הַדִּין אִם קִלְּלָה אֲפִלּוּ אֲבִי בַּעֲלָהּ בִּפְנֵי עַצְמוֹ (וְכֵן מַשְׁמַע מִפֵּרַשִׁ''י בַּגְּמָרָא הֱבִיאוֹ הַבֵּית יוֹסֵף), וְעַיֵּן לְקַמָּן סִימָן קנ''ד, הוּא הַדִּין הַמְקַלֶּלֶת בַּעֲלָהּ בְּפָנָיו (הָרַמְבַּ''ן סִימָן ק''ב); בְּכָל אֶחָד מֵאֵלּוּ תֵּצֵא בְּלֹא כְּתֻבָּה, אִם יֵשׁ עֵדִים שֶׁהִתְרָה בָּהּ (טו) תְּחִלָּה וְעָבְרָה עַל הַתְרָאָתוֹ. וְאִם אֵין עֵדִים, תִּשָּׁבַע שֶׁהוּא כִּדְבָרֶיהָ. וְאִם רָצָה לְקַיֵּם (טז) אוֹתָהּ אַחַר כָּךְ, אֵין כּוֹפִין אוֹתוֹ לְהוֹצִיאָהּ, מִכָּל מָקוֹם מִצְוָה עָלָיו (יז) שֶׁיּוֹצִיאֶנָּה. הגה: וְאֵינָהּ יְכוֹלָה לְעַכֵּב עַל יָדוֹ שֶׁלֹּא יְגָרְשֶׁנָּה, וְיָכוֹל לְגָרְשָׁהּ בְּעַל כָּרְחָהּ, וְאֵין בָּזֶה מִשּׁוּם חֵרֶם רַבֵּנוּ גֵּרְשֹׁם (תְּשׁוּבַת מור''ם בְּהַגָּהוֹת מָרְדְּכַי דִּיבָמוֹת וְכֵן הוּא בָּרַשְׁבָּ''א סִימָן תקנ''ז). וְאִשָּׁה שֶׁגָּזְמָה לְבַעֲלָהּ שֶׁרְצוֹנָהּ לְהַשְׂכִּיר עָלָיו כּוּתִים לְהָרְגוֹ אִם יַעֲשֶׂה לָהּ דָּבָר, מִקְּרֵי עוֹבֶרֶת עַל דָּת (הַגָּהוֹת מַיְמוֹנִי פֶּרֶק כ''ד). אִשָּׁה הָרְגִילָה לְהִתְיַחֵד עִם כּוּתִים, נִקְרֵאת עוֹבֶרֶת עַל דָּת (תְּרוּמַת הַדֶּשֶׁן סִימָן רמ''ב):
 באר היטב  (ט) בו. עיין כנה''ג דף קכ''ט ע''ב ס''ו. ול''ד בשוק או בחצר אלא כל שרואין אותה עוברי דרך. עוברת על דת מיקרי כנה''ג בשם מ''ץ: (י) פרוע. הכלל הוא בר''ה וראשה פרוע לגמרי הוי דת משה. ואם ראשה מכוסה בקלתה או בשאר דבר אלא דאינה מכוסה כדרך הנשים אז הוי דת יהודית. ובחצר שאין רבים בוקעים לפרש''י ותוס' ליכא איסור אפי' פרוע לגמרי. אבל הסמ''ג הביא הירושלמי אפי' בחצר יש איסור אם ראשה פרוע לגמרי. וכ' ב''ש לענין כתובה קי''ל כסוגי' שלנו. אבל לענין איסור קי''ל כירושלמי. ומחצ' לחצר דרך מבוי ופרוע לגמרי הוי דת יהודית וקלתה מותרת עב''ש וע''ל סי' כ''א מש''ש. הנשים היוצאת בכיסוי שערות שלהם ובמקום קליעת שער נושאות שערות חוברות שקורין קרינאל''ו בלע''ז אין בזה משום יוצאת וראשה פרוע ל''ש שערות דידה ול''ש שערות דחברתה אעפ''י שקשור הוא לה כדי שתראה בעלת בשר אין בכך כלום ש''ג פרק במה אשה: (יא) בכך. ח''מ וב''ש תמהו. אי בלא התרו בה אפי' ברגילה אינה מפסדת כתובתה ואם התרו בה ועברה על ההתראה אפילו בפעם א' מפסדת הכתובה ע''ש: (יב) הבחורים. ל''ד משחקת אלא אפי' אם היא מדברת שיחה יתירה בלי שחוק הוי משחקת כי שיחה יתירה מביא לידי שחוק ב''ח ח''מ ב''ש: (יג) רם. ורש''י שם פי' בע''א: (יד) בעלה. הוא דעת הרמב''ם. ולרש''י ותוס' אפי' בפני בן בעלה ולהג''מ אפילו אם היא מקללת זקנו של בעל בפני בעל הוי מקללת ב''ש. ודוק' על מגן אבל אם מכה לה או מצערה הרבה אין אדם נתפס על צערו ואינה מפסדת כתובתה מהר''א סי' נ''ג: (טו) תחלה וכו'. וא''צ להתרות בשעת מעשה. וצ''ל לה בשעת התראה שאם תעשה עוד תפסיד כתובתה הרא''ש ומרדכי ח''מ. והש''ג כתב דא''צ להתרות אותה שתפסיד הכתובה אלא מתרה בה סתם שאל תעשה עוד. וכן דעת ב''ש. וכנה''ג דף קכט ע''א סי' י''ב ועי' בד''מ: (טז) אותה אח''כ וכו'. כ''כ הרמב''ם בפכ''ד מה''א. ומסיים שם אם לא הוצי' אותה אין לה כתובה כי היכא שתהיה קלה בעיניו להוציאה. וכתב הח''מ אם היא נוהגת אח''כ כבנות כשרים חייב לכתוב לה כתובה על מנה: (יז) שיוציאנה. אפי' אין עדים בדבר אלא כיון שהוא יודע שהיא עוברת על דת מצוה להוציאה הר''ם מטראני ח''ג סי' קכ''ו:


ה כָּל אֵלּוּ אֵין לָהֶם לֹא (יח) עִקַּר כְּתֻבָּה וְלֹא תְּנַאי כְּתֻבָּה וְלֹא תּוֹסֶפֶת, אֲבָל תִּטֹּל מַה שֶּׁהִכְנִיסָה לוֹ וְהוּא בְּעַיִן, בֵּין מִנִּכְסֵי צֹאן בַּרְזֶל בֵּין מִנִּכְסֵי מְלוֹג. וְאִם כָּלָה אוֹ נִגְנַב אוֹ נֶאֱבַד, אֵין מוֹצִיאִין (יט) מִמֶּנּוּ. וְכֵן הַדִּין בְּמִי (כ) שֶׁזִּנְּתָה אוֹ שֶׁיּוֹצֵאת מִשּׁוּם שֵׁם רָע, שֶׁאִבְּדָה עִקַּר כְּתֻבָּה וְתוֹסֶפֶת, וְנוֹטֶלֶת מַה שֶּׁהוּא בְּעֵין מִכָּל מַה שֶּׁהִכְנִיסָה. וְכֵן הַדִּין בְּכָל אוֹתָם שֶׁשָּׁנִינוּ בָּהֶן תֵּצֵא מִזֶּה וּמִזֶּה:
 באר היטב  (יח) עיקר וכו'. הכלל הוא כל אלו מעשים גורמים מחמת מעשיה שעשתה אחר הנשואין מש''ה אין להם אפי' ת''כ ועיין בסי' שאח''ז. וכתבו בדרישה וב''ח בשם מהר''ם אשת איש שיצאה חוץ לדת לא הפסידה מה שיש בעין ממה שהכניסה לו ומחזיר לה מה שהוא בעין כי לא קנסו אותה להפסיד מה שהוא בעין ועיין בב''ח סי' רפ''ג. והוספת שליש מה שמוסיפים על הנדוני' מחמת שיוכל להשתכר במעות הנדוני' הוי כנדוני' ב''ש ע''ש: (יט) ממנו. אפי' הנדוני' אם אינה בעין אבדה מהרח''ש סי' ל''ז. וכ''כ כנה''ג בשם רוב פוסקים עיין דף קכ''ט ע''א סי''ד: (כ) שזינתה. אפי' זינתה בעודה פנויה ונודע לבעל אח''כ. מהרי''ט חא''ה סי' ט''ו:


ו אֵין עֵדִים שֶׁזִּנְּתָה, אֶלָּא שֶׁהִיא אוֹמֶרֶת שֶׁזִּנְּתָה, אֵין חוֹשְׁשִׁין לְדָבָר זֶה לְאָסְרָהּ, דְּשֶׁמָּא עֵינֶיהָ נָתְנָה בְּאַחֵר, וְדַוְקָא שֶׁאֵין (כא) רַגְלַיִם לַדָּבָר, אֲבָל אִם יֵשׁ רַגְלַיִם לַדָּבָר נֶאֱמֶנֶת (פִּסְקֵי מהרא''י סִימָן רכ''ב), אֲבָל אִבְּדָה כְּתֻבָּתָהּ, עִקַּר וְתוֹסֶפֶת וּמַה שֶּׁאֵינוֹ בְּעֵין מִמַּה שֶּׁהִכְנִיסָה לוֹ. וְאִם חָזְרָה בָּהּ וְנָתְנָה אֲמַתְלָא (כב) לִדְבָרֶיהָ לָמָּה אָמְרָה בִּתְחִלָּה כֵּן, נֶאֱמֶנֶת (הַגָּהוֹת מָרְדְּכַי דְּקִדּוּשִׁין). וְאִם הָיָה מַאֲמִינָהּ וְדַעְתּוֹ סוֹמֶכֶת עַל דְּבָרֶיהָ, הֲרֵי זֶה חַיָּב (כג) לְהוֹצִיאָהּ, אֲבָל אֵין כּוֹפִין אוֹתוֹ לְהוֹצִיאָהּ. אֲבָל אִם נֶאֶנְסָה, לֹא הִפְסִידָה כְּתֻבָּתָהּ, לֹא אֵשֶׁת (כד) יִשְׂרָאֵל וְלֹא אֵשֶׁת (כה) כֹּהֵן. הגה: וְעַיֵּן לְקַמָּן סִימָן קע''ח סָעִיף ט'. אָמַר אֶחָד עַל אִשָּׁה אַחַת שֶׁזִּנְּתָה עִמּוֹ, נֶאֱמָן עָלֶיהָ כְּעֵד אֶחָד, דְּפָלְגִינָן (כו) דִּבּוּרֵהּ (רַשְׁבָּ''א סִימָן תקנ''ב). וְאִם הִיא הוֹדֵית לִפְנֵי אֶחָד שֶׁנִּטְמֵאת, הַנֶּחְשָׁד מִצְטָרֵף (כז) עִם אֶחָד לְאָסְרָהּ עַל בַּעֲלָהּ (פִּסְקֵי מהרא''י סִימָן רכ''ב). הוֹדֵית לִפְנֵי אֶחָד שֶׁזִּנְּתָה, וְאַחַר כָּךְ אוֹמֶרֶת שֶׁשֶּׁקֶר הוּא, וּמַכְחֶשֶׁת הָעֵד הַמֵּעִיד עָלֶיהָ, מֻתֶּרֶת לְבַעֲלָהּ אַף אִם מַאֲמִין הַבַּעַל לָעֵד הַמֵּעִיד עָלֶיהָ, דְּאָמְרִינָן בִּתְחִלָּה שֶׁהוֹדֵית נָתְנָה עֵינֶיהָ בְּאַחֵר וְעַכְשָׁו חוֹזֶרֶת בָּהּ (בַּמַּהֲרִי''ק שֹׁרֶשׁ פ''ב). אִשָּׁה שֶׁאָמְרָה לְבַעֲלָהּ שֶׁזִּנְּתָה, אַף עַל פִּי שֶׁאֵינָהּ נֶאֱמֶנֶת, אִם עָמַד וְגֵרְשָׁהּ, אָסוּר (כח) לְהַחֲזִירָהּ; וַאֲפִלּוּ אִם הֶחֱזִירָהּ, יֵשׁ לָחוּשׁ (מַהֲרַ''ם פַּדָּוואָה סִימָן ל''ד):
 באר היטב  (כא) רגלים לדבר. עיין ב''ש. אם אלמנה נשאת לכהן ואחר הנשואין נתברר שזנתה קודם הנישואין ואמרה שזנתה מבעל אחותה א''כ נעשית זונה ואסורה לבעלה שהוא כהן עיין תשו' צמח צדק סי' פ''ב אם היא נאמנת. ואם זנתה וא''י עם מי ע''ל סי' ו'. ואם ע''א אומר שזינתה והיא שותקת הוי כהודאה וחייב לגרשה מהרש''ל ועיין דרישה סי' קע''ח. ואם ע''א אומר שזנתה ואומר שבעלה יודע שזנתה ובעל שותק והעד מהימן ליה כתרי כתב מהרש''ל דחייב לגרשה לצאת ידי שמים וע''פ הדין אינו חייב לגרשה. ואם אינו שותק ואמר לעד מנין לך זאת אז אינו חייב להוצי' אפי' מדיני שמים אפי' אם מאמין לו אח''כ אלא משום לזות שפתים יגרש אותה וכן אם אומר שזנתה ואין הבעל יודע אז אפי' אם שתק הוי כאלו לא שתק דאין שתיקה ראיה אלא כשהוא יודע אם זנתה. ואם ידוע שנתייחדה עם א' ואמרה דזנתה נראה דנאמנת ע''ל סימן קע''ח ועיין כנה''ג וב''ש: (כב) לדבריה. כתב הח''מ דלאחר זמן אין מועיל אמתלא ע''ש: (כג) להוציא'. ואם ע''א מעיד על כיעור אין חייב לגרשה אפי' אם הוא נאמן בעיניו כתרי מהר''ם מלובלין סי' פ': (כד) ישראל. אפי' אם היה סוף ביאה ברצון מותרת לבעלה כיון בתחלה היה באונס הוי כאלו הסוף נמי באונס דאמרי' יצרא תקפי' ש''ס: (כה) כהן. אע''ג דאסורה לבעל י''ל נסתחפה שדהו ומזלו גורם דהוא כהן: (כו) דיבוריה. ואם בא עוד ומעיד כן. מצטרפים עדותם של זה וזה והוי שני עדים ואפילו אם השני אומר דזינתה עם הראשון לא נפסל הראשון מחמת עדות של השני כי לא נפסל ע''פ ע''א ח''מ ב''ש: (כז) עם א' וכו'. היינו דאיכ' רגלים לדבר אז אמרי' מה שהודית לפני ע''א הוי כאלו ראתה דזנתה אלא דיכולה להכחיש את ע''א. ומצטרפין את הנחשד והוי כאלו היה ב' עדים ח''מ ב''ש: (כח) להחזירה. היינו בעומדת בדבריה לאחר שגירשה אבל אם חזרה מדבריה הראשונים ואומרת טהורה הייתי ונתנה אמתל' לדבריה הראשונים אז מותר להחזירה ד''מ ח''מ ב''ש:


ז מִי שֶׁרָאָה אִשְׁתּוֹ (כט) שֶׁזִּנְּתָה, אוֹ שֶׁאָמַר לוֹ אֶחָד מִקְּרוֹבָיו אוֹ מִקְּרוֹבוֹתֶיהָ, שֶׁהוּא מַאֲמִינָם וְסוֹמֶכֶת דַּעְתּוֹ עֲלֵיהֶם, שֶׁזִּנְּתָה אִשְׁתּוֹ, בֵּין שֶׁהָיָה הָאוֹמֵר אִישׁ בֵּין שֶׁהָיְתָה אִשָּׁה, הוֹאִיל וְסָמְכָה דַּעְתּוֹ לְדָבָר זֶה שֶׁהוּא אֱמֶת, הֲרֵי זֶה חַיָּב לְהוֹצִיאָהּ וְאָסוּר לוֹ לָבוֹא עָלֶיהָ, וְיִתֵּן כְּתֻבָּה. וְאִם הוֹדֵית לוֹ שֶׁזִּנְּתָה, תֵּצֵא בְּלֹא כְּתֻבָּה. לְפִיכָךְ, מַשְׁבִּיעָהּ בִּנְקִיטַת חֵפֶץ שֶׁלֹּא זִנְּתָה תַּחְתָּיו, אִם רָאָה אוֹתָהּ (ל) בְּעַצְמוֹ, וְאַחַר כָּךְ תִּגְבֶּה כְּתֻבָּתָהּ. אֲבָל בְּדִבְרֵי אַחֵר אֵינוֹ יָכוֹל לְהַשְׁבִּיעָהּ אֶלָּא עַל יְדֵי גִּלְגּוּל. הגה: הַרְבֵּה קְרוֹבִים, כֻּלָּם אֵינָם רַק כְּעֵד אֶחָד (הַגָּהוֹת מָרְדְּכַי דִּיבָמוֹת). וְעַיֵּן לְקַמָּן סִימָן קע''ח סָעִיף ט'. וְיֵשׁ אוֹמְרִים דְּלֹא יָכוֹל לוֹמַר שֶׁמַּאֲמִין לָעֵד אֶלָּא אִם מַאֲמִין לוֹ גַּם כֵּן בִּשְׁאָר דְּבָרִים, אֲבָל אִם אֵינוֹ מַאֲמִין לוֹ בִּשְׁאָר (לא) דְּבָרִים, רַק בְּדָבָר זֶה, מִשּׁוּם דִּבְלָאו הָכִי נֶחְשֶׁדָה לוֹ קְצָת, לֹא נֶאֶסְרָה עָלָיו מִשּׁוּם זֶה (מַהֲרִי''ק שֹׁרֶשׁ פ''ב):
 באר היטב  (כט) שזינתה. עיין דינים אלו בתשו' הרשב''א סימן אל''ף רל''ז רמ''ז ר''נ. ועיין כנה''ג: (ל) בעצמו. דאז הוי טענות ודאי אבל אם לא ראה בעצמו וא' מקרוביו אמר לו שזנתה א''י להשביעה עיין בח''מ סימן ע''ה סעיף כ''ג דפסק רמ''א שם דיוכל להשביעה ע''פ אחר ע''ש ועיין בפרישה. והמגיד חולק וס''ל אפי' אם ראה בעצמו שזנתה א''י להשביעה עיין ב''ש: (לא) דברים. דוק' גברא דגייס בי' ומצוי אצלו אבל אם מאמין לו מחמת שהוא מוחזק בחסידות ולא קים ליה בגוויה לא. מהרי''ק:


ח הָאוֹמֵר לְאִשְׁתּוֹ בִּפְנֵי עֵדִים: אַל תִּסָתְרִי עִם אִישׁ פְּלוֹנִי, וְיֵשׁ עֵדִים שֶׁנִּכְנְסָה עִמּוֹ בַּסֵתֶר וְשָׁהֲתָה עִמּוֹ כְּדֵי טֻמְאָה, אֲסוּרָה לְבַעֲלָהּ וְתֵצֵא בְּלֹא (לב) כְּתֻבָּה. וְאָסוּר לוֹ לְהִתְיַחֵד עִמָּהּ, וְכוֹפִין אוֹתוֹ לְהוֹצִיאָהּ מִבֵּיתוֹ. וְדַוְקָא שֶׁאָמַר לָהּ בִּלְשׁוֹן קִנּוּי (מהרי''ו סִימָן ח'), וּכְּדֶּרֶךְ שֶׁיִּתְבָּאֵר לְקַמָּן סִימָן קע''ח):
 באר היטב  (לב) כתובה. כיון דהיא גרמה לאסור עליו. ומשמע אפילו הנדוני' ונ''מ הפסידה כל דבר שאין בעין כמ''ש לעיל סעיף ה' וכ''כ כנה''ג:


ט אָמַר לָהּ בֵּינוֹ לְבֵינָהּ: אַל תִּסָתְרִי עִם אִישׁ פְּלוֹנִי, וְרָאָה אוֹתָהּ שֶׁנִּסְתְּרָה וְשָׁהֲתָה עִמּוֹ כְּדֵי טֻמְאָה, אֲסוּרָה לוֹ וְחַיָּב לְהוֹצִיאָהּ וְיִתֵּן לָהּ כְּתֻבָּה, וְאִם הוֹדֵית שֶׁנִּסְתְּרָה אַחַר שֶׁהִתְרָה בָּהּ, תֵּצֵא בְּלֹא כְּתֻבָּה. לְפִיכָךְ, מַשְׁבִּיעָהּ עַל זֶה וְאַחַר כָּךְ נוֹתֵן לָהּ כְּתֻבָּה: 

י אִם הִשְׁבִּיעַ אִשְׁתּוֹ שֶׁלֹּא תְּדַבֵּר עִם פְּלוֹנִי, וְעָבְרָה וְדִבְּרָה עִמּוֹ, עוֹבֶרֶת עַל (לג) דָּת הִיא, וְהִפְסִידָה כְּתֻבָּתָהּ אִם הִתְרוּ בָּהּ תְּחִלָּה: אִם תַּעַבְרִי עַל שְׁבוּעֲתִיךְ תַּפְסִידִי כְּתֻבָּתִיךְ:
 באר היטב  (לג) דת היא. אפי' אם הוא ג''כ נודר ואינו מקיים דמטעם נדר ושבועה לא הפסידה כתובתה אבל מ''מ היא בכלל מדברת עם כל אדם כיון שבעלה מקפיד על כך והשביעה ח''מ. והב''ש כתב עליו ואין דבריו מוכרחים:




סימן קטז - דין כתבה ותנאיה, ודין הנושא אשה באסור
ובו ו' סעיפים 
א הַנּוֹשֵׂא אַחַת מֵחַיָּבֵי לָאוִין, אִם הִכִּיר בָּהּ יֵשׁ לָהּ עִקָּר וְתוֹסֶפֶת וְכָל תְּנָאֶיהָ; וּמִיהוּ, מְזוֹנוֹת אֵין לָהּ אֶלָּא לְאַחַר מוֹתוֹ, אֲבָל בְּחַיָּיו אֵין לָהּ, אֲפִלּוּ לָוְתָה וְאָכְלָה אֵינוֹ חַיָּב כְּלוּם, וְאִם זָן אוֹתָהּ, מַעֲשֵׂה יָדֶיהָ שֶׁלּוֹ (נִמּוּקֵי יוֹסֵף פֶּרֶק יֵשׁ מֻתָּרוֹת). וְאִם לֹא הִכִּיר בָּהּ, אֵין לָהּ מָנֶה וּמָאתַיִם אֲבָל תּוֹסָפוֹת יֵשׁ (א) לָהּ. וְאֵין לָהּ שׁוּם תְּנַאי מִתְּנָאֵי כְּתֻבָּה, וַאֲפִלּוּ מְזוֹנוֹת, אַחַר מוֹתוֹ; וְאֵינוֹ חַיָּב בְּפִרְקוֹנָהּ, וַאֲפִלּוּ הָכִי אֵינוֹ מְשַׁלֵּם פֵּרוֹת שֶׁאָכַל מִשֶּׁלָּהּ, וַאֲפִלּוּ הֵם בַּעַיִן אֶצְלוֹ. וּנְכָסִים שֶׁהִכְנִיסָה לוֹ, אִם הֵם בְּעַיִן, בֵּין נִכְסֵי מְלוֹג בֵּין נִכְסֵי צֹאן בַּרְזֶל, תִּטְּלֵם; וְכָל מַה שֶּׁאָבַד אוֹ נִגְנַב אוֹ (ב) כָּלָה אוֹ נִשְׁחַק מִנִּכְסֵי צֹאן בַּרְזֶל, אֵינוֹ חַיָּב לְשַׁלֵּם; וְכָל מַה שֶׁאָבַד אוֹ נִגְנַב מִנִּכְסֵי מְלוֹג, חַיָּב לְשַׁלֵּם:
 באר היטב  (א) לה. והוספות שליש מה שמוסיפים על הסך שהכניסה יש לו דין נדוני' כמש''כ בכמה מקומות. ובתשובת רש''ך ח''א סי' מ''ה לא כ''כ עיין כנה''ג ועיין ב''ש: (ב) כלה וכו'. דינים אלו עיין בב''ש:


ב חַיָּבֵי עֲשֵׂה, אֲפִלּוּ לֹא הִכִּיר בָּהּ, דִּינָהּ כְּחַיָּבֵי לָאוִין שֶׁהִכִּיר בָּהּ: 

ג אַיְלוֹנִית, אִם הִכִּיר בָּהּ, הֲרֵי הִיא כְּכָל הַנָּשִׁים וְיֵשׁ לָהּ כְּתֻבָּה וּתְנָאֵי כְּתֻבָּה, וְכֵן זוֹכֶה הַבַּעַל בַּמֶּה שֶׁזּוֹכֶה בִּשְׁאָר הַנָּשִׁים. וְאִם לֹא הִכִּיר בָּהּ, דִּינָהּ כְּדִין חַיָּבֵי לָאוִין שֶׁלֹּא הִכִּיר בָּהּ: 

ד שְׁנִיָּה, בֵּין הִכִּיר בָּהּ בֵּין לֹא הִכִּיר בָּהּ, דִּינָהּ כְּדִין חַיָּבֵי לָאוִין שֶׁלֹּא הִכִּיר בָּהּ; חוּץ מִנִּכְסֵי צֹאן בַּרְזֶל וְנִכְסֵי מְלוֹג, שֶׁדִּינָהּ בָּהֶם כְּכָל הַנָּשִׁים: 

ה הַמְמָאֶנֶת, אֵין לָהּ מָנֶה וּמָאתַיִם אֲבָל יֵשׁ לָהּ תּוֹסָפוֹת; וְחַיָּב לְזוּנָהּ וְלִפְדּוֹתָהּ כָּל זְמַן שֶׁהִיא תַּחְתָּיו, וְאוֹכֵל פֵּרוֹתֶיהָ, אֲבָל אִם הָלַךְ לִמְדִינַת הַיָּם וְלָוְתָה לִמְזוֹנוֹתֶיהָ אוֹ לְפִדְיוֹנָהּ וְאַחַר כָּךְ מֵאֲנָה, אֵינוֹ חַיָּב לְשַׁלֵּם אַף עַל פִּי שֶׁאָכַל פֵּרוֹתֶיהָ, וַאֲפִלּוּ הֵם בְּעֵין: 

ו קְטַנָּה הַיּוֹצֵאת בְּגֵט, דִּינָהּ כִּגְדוֹלָה הַיּוֹצֵאת בְּגֵט: 



סימן קיז - דין כתבה באשה שאין לה וסת או שאר מומין, ודין קטלנית
ובו י''א סעיפים 
א הַנּוֹשֵׂא אִשָּׁה, וּבָדְקָה עַצְמָהּ וְנִבְעֲלָה, וּבְעֵת שֶׁקִנְּחָה עַצְמָהּ הִיא וְהוּא נִמְצָא דָּם עַל עֵד (פֵּרוּשׁ, הַסְמַרְטוּט אוֹ מַטְלִית שֶׁבּוֹדֶקֶת עַצְמָהּ בָּהֶן) שֶׁלָּהּ אוֹ עַל עֵד שֶׁלּוֹ, אִם אֵרַע זֶה פַּעַם אַחַר פַּעַם שָׁלשׁ פְּעָמִים סְמוּכוֹת זוֹ לָזוֹ, הֲרֵי זוֹ אֲסוּרָה לֵישֵׁב עִם בַּעֲלָהּ, וְתֵצֵא בְּלֹא כְּתֻבָּה, לֹא עִקָּר וְלֹא (א) תּוֹסֶפֶת, וְלֹא תְּנַאי מִתְּנָאֵי (ב) הַכְּתֻבָּה, שֶׁהֲרֵי אֵינָהּ רְאוּיָה לְתַשְׁמִישׁ; וְיוֹצִיא, וְלֹא יַחֲזִיר (ג) לְעוֹלָם. בַּמֶּה דְבָרִים אֲמוּרִים, כְּשֶׁהָיְתָה כָּךְ מִתְּחִלַּת נִשּׂוּאֶיהָ, וּמִבְּעִילָה (ד) רִאשׁוֹנָה רָאֲתָה דָּם. אֲבָל אִם אֵרַע לָהּ חֹלִי זֶה אַחַר שֶׁנִּשֵּׂאת, נִסְתַּחֲפָה (פֵּרוּשׁ, מִן ''מַדּוּעַ נִסְחַף אַבִּירֶי ךְ'' (יִרְמְיָהוּ מו, טו), כְּלוֹמַר נִפְסְדָה וְנֶאֶבְדָה לְמַזָּלְ ךְ) שָׂדֵהוּ. לְפִיכָךְ, אִם בָּעַל פַּעַם אַחַת וְלֹא מָצָא דָּם, וְאַחַר כָּךְ חָזְרָה לִהְיוֹת רוֹאָה דָּם בְּכָל עֵת תַּשְׁמִישׁ, יוֹצִיא וְיִתֵּן כְּתֻבָּה (ה) כֻּלָּהּ, וְלֹא יַחֲזִיר עוֹלָמִית. הגה: יֵשׁ אוֹמְרִים דְּאִם אֵינוֹ רוֹצֶה לִשָּׂא אַחֶרֶת, וְרוֹצֶה לִשְׁרוֹת (עִם) זוֹ עַל יְדֵי (ו) שָׁלִישׁ בְּשָׁנָה אַחַת, וְלֹא יֵלֵךְ אֶצְלָהּ אֶלָּא בְּעֵדִים, אֵין צָרִיךְ (ז) לְגָרְשָׁהּ (בֵּית יוֹסֵף בְּשֵׁם תְּשׁוּבַת הָר''ם, וְכֵן הוּא בִּתְשׁוּבַת הָרַשְׁבָּ''א סִימָן תת''ס). וְכָל שֶׁכֵּן אִם זִנְּתָה תַּחְתָּיו, דִּמְאִיסָה לֵהּ, דְּשָׁרֵי (ח) בִּכְהַאי גַּוְנָא (שָׁם):
 באר היטב  (א) תוספת. עיין ב''ש בי''ד סי' קפ''ז ועיין בתשוב' רש''ך ח''א סי' מ''ה ועיין כנה''ג: (ב) הכתובה. ונ''מ ונצ''ב שמכר הבעל או מה שכלה מנ''מ שלא כדין פסק הח''מ דצריך להחזיר לה משום דהיא כאונס במום זה אע''ג דאין לה תוס' שאני תוס' דהיא א''י להוצי' ממנו משא''כ להפסיד את שלה לא תפסיד עיין ב''ש סי' קט''ז ס''ק ה' מש''ש: (ג) לעולם. אפי' אם נתרפא אח''כ: (ד) ראשונה. היינו באלמנה אבל אם היא בתולה תולין בדם בתולים. ואם ראתה ג''פ בכל התשמיש ולא היה קשה לה התשמיש אז לא תלינן בדם בתולים כיון שהיה בלא צער ויש לספק שמא מה שראתה בביאות הראשונות ג''כ לא היה דם בתולים אלא היא ראתה תמיד בעת התשמיש או דילמ' מה שראתה בתחלה היה דם בתולים ועכשיו נסתחפה שדהו וראתה מחמת תשמיש א''כ יש לה כתובה עיין ח''מ ב''ש: (ה) כולה. משמע אפי' תוס' ובתשו' הרשב''א סימן תת''ס כתב דאין לה תוס' כי לא אקני לה כשתצ' ממנו וכ''כ הרד''ם חא''ה סי' קי''ח ועיין הרש''ך ח''א סי' מ''ה שפסק דיש לה תוס' ועיין ח''מ ב''ש: (ו) שליש בשכונה א'. כצ''ל ח''מ ב''ש: (ז) לגרשה. כתב בתשו' מהר''ם אם רצה לישא אחרת צריך לגרש את זאת שלא יאמרו זו אשתו וזו זונתו עיין ח''מ ב''ש: (ח) בכה''ג. ל''ד בכה''ג אלא אפילו יכולה להיות בביתו ותשמשנו כשפחה הואיל וזנתה תחתיו שונא אותה ומאיסה בעיניו ח''מ ועיין ב''ש: א' שגירש אשתו מצורעת משום דמאיס' ליה אי מותר לדור עמה בחצר כיון דמאיסה ליה. פסק שבות יעקב ח''א שאלה קי''ט דאין לדור עמה ע''ש:


ב אִשָּׁה שֶׁנִּבְדְּקָה עַל יְדֵי נָשִׁים, וְאָמְרוּ שֶׁאֵינָהּ רְאוּיָה (ט) לְאִישׁ, אֵין לָהּ כְּתֻבָּה וְלֹא תְּנָאֵי כְּתֻבָּה. וְאִם הַבַּעַל טוֹעֵן עָלֶיהָ כָּךְ, כָּל זְמַן שֶׁלֹּא נִבְדְּקָה אֵינוֹ חַיָּב בִּמְזוֹנוֹתֶיהָ:
 באר היטב  (ט) לאיש. עיין תשו' רש''ך ח''א סי' מ''ה וח''ב סי' צ''ו דאית' תרי גוונא אינה ראויה אם מחמת כאב הוי כאיילנות דמתקשה בעת התשמיש ויש לה תוס': ואם רחמה צר דאינה ראויה לתשמיש אין לה תוספת עיין ב''ש:


ג הַנּוֹשֵׂא אִשָּׁה, סְתָם, וְנִמְצְאוּ עָלֶיהָ נְדָרִים שֶׁנִּתְבָּאֲרוּ בְּסִימָן ל''ט, תֵּצֵא בְּלֹא כְּתֻבָּה, לֹא עִקָּר וְלֹא תּוֹסֶפֶת: 

ד וְכֵן הַכּוֹנֵס אִשָּׁה, סְתָם, וְנִמְצְאוּ בָּהּ מוּם מִמּוּמֵי הַנָּשִׁים שֶׁנִּתְבָּאֲרוּ בְּסִימָן ל''ט, וְלֹא יָדַע הַבַּעַל בְּמוּם זֶה, תֵּצֵא בְּלֹא כְּתֻבָּה, לֹא עִקָּר וְלֹא תּוֹסֶפֶת: 

ה אִם יֶשׁ מֶרְחָץ בָּעִיר וְהָיוּ לוֹ קְרוֹבִים שָׁם, אֵינוֹ יָכוֹל לוֹמַר: לֹא יָדַעְתִּי מוּמִין אֵלּוּ, וַאֲפִלּוּ מוּמִין שֶׁבַּסֵתֶר, מִפְּנֵי שֶׁהוּא בּוֹדְקָה עַל יְדֵי קְרוֹבוֹתָיו וְחֶזְקָתוֹ שֶׁשָּׁמַע וְנִתְרַצָּה. וְאִם אֵין שָׁם מֶרְחָץ, אוֹ שֶׁלֹּא הָיוּ לוֹ שָׁם קְרוֹבִים, טוֹעֵן בְּמוּמִין שֶׁבַּסֵתֶר. וְנִכְפֵּית לְעִתִּים יְדוּעִים, הֲרֵי הוּא כְּמוּמֵי סֵתֶר. אֲבָל בְּמוּמִין שֶׁבְּגָלוּי אֵינוֹ יָכוֹל לִטְעֹן, שֶׁחֶזְקָתוֹ שֶׁשָּׁמַע וְנִתְפַּיֵּס. הַמַּשְׁתֶּנֶת בַּמִּטָּה (י) תָּמִיד, יֵשׁ אוֹמְרִים דְּלָא הָוֵי מוּם (בֵּית יוֹסֵף בְּשֵׁם הָרַשְׁבָּ''א). וְיֵשׁ אוֹמְרִים דְּהָוֵי מוּם (בֵּית יוֹסֵף), וְכֵן נִרְאֶה לִי עִקָּר. טָעַן עַל אִשְׁתּוֹ שֶׁהִיא (יא) מְצֹרַעַת, הָוֵי מוּם (בֵּית יוֹסֵף):
 באר היטב  (י) תמיד. ל''ד תמיד בכל לילה ומבואר בתשובת רשב''ץ אם היתה ישנה עם השכינות הוי כמום בגלוי ח''מ ב''ש. ועיין בתשובת באר שבע דף קי''ב ע''ג איש המשתין במטה לא הוי מום ע''ש וע''ל סי' ל''ט ס''ט: (יא) מצורעת. ל''ד מהנהו ד' מראות נגעים דכתיב בקר' אלא ה''ה שחין וכיוצ' בה. וכתב הח''מ אפשר אם היתה מצורעת או בעלת נכפה קודם אירוסין אף על גב דנתרפאת הוי מום כי יש לחוש שמא תחזור ותהיה מצורעת ועיין ב''ש:


ו בַּמֶּה דְבָרִים אֲמוּרִים, בְּמָקוֹם שֶׁמִּנְהַג הַנָּשִׁים לְהַלֵּךְ בַּשּׁוּק וּפְנֵיהֶן גְּלוּיוֹת, אֲבָל בְּמָקוֹם שֶׁאֵין דֶּרֶךְ הַבָּנוֹת לָצֵאת לַשּׁוּק כְּלָל, וְאִם תֵּצֵא לַמֶּרְחָץ תֵּצֵא מִתְנַכֶּרֶת, הֲרֵי זֶה טוֹעֵן אֲפִלּוּ מוּמִין שֶׁבְּגָלוּי. וְאִם יֵשׁ שָׁם מֶרְחָץ, אִם יֵשׁ לוֹ קְרוֹבָה אֵינוֹ יָכוֹל לִטְעֹן, שֶׁבְּוַדַּאי הַכֹּל רוֹאִין אוֹתָהּ עֲרֻמָּה בַּמֶּרְחָץ. וְאִם דַּרְכָּן לְהִתְחַבֵּא בַּמֶּרְחָץ, יָכוֹל לִטְעֹן אַף מוּמִין שֶׁבְּגָלוּי. וְיֵשׁ אוֹמְרִים דַּאֲפִלּוּ אֵין לוֹ קְרוֹבִים בָּעִיר, יֵשׁ לוֹ רֵעִים וּבוֹדֵק עַל יְדֵי נְשׁוֹתֵיהֶם (טוּר בְּשֵׁם הַגְּאוֹנִים): 

ז כֵּיצַד הִיא טַעֲנַת הַמּוּמִין, אִם הָיוּ הַמּוּמִין שֶׁנִּמְצְאוּ בָּהּ מוּמִין שֶׁוַּדַּאי הָיָה בָּהּ קֹדֶם שֶׁתִּתְאָרֵס, כְּגוֹן אֶצְבַּע (יב) יְתֵרָה וְכַיּוֹצֵא בּוֹ, עַל הָאָב לְהָבִיא רְאָיָה שֶׁיָּדַע הַבַּעַל וְנִתְרַצָּה אוֹ שֶׁחֶזְקָתוֹ שֶׁיָּדַע. וְאִם לֹא הֵבִיא רְאָיָה, תֵּצֵא בְּלֹא כְּתֻבָּה כְּלָל:
 באר היטב  (יב) יתירה. אז אפילו אם היא בבית בעלה צריך האב להבי' ראיה שידע הבעל. והיינו כל זמן שלא בעל אע''ג שכבר הכניסה לחופה אבל אחר שבעל אמרינן בודאי ראה ונתפייס כמ''ש בסמוך:


ח הָיוּ בָּהּ מוּמִין שֶׁאֶפְשָׁר שֶׁנּוֹלְדוּ בָּהּ אַחַר הָאֵרוּסִין, אִם נִמְצְאוּ בָּהּ אַחַר שֶׁכְּנָּסָה לְבֵית הַבַּעַל, עַל הַבַּעַל לְהָבִיא רְאָיָה שֶׁעַד שֶׁלֹּא נִתְאָרְסָה הָיוּ בָּהּ וְהָיָה מִקָּחוֹ מִקַּח טָעוּת. וְאִם נִמְצְאוּ בָּהּ וְהִיא בְּבֵית אָבִיהָ, עַל הָאָב לְהָבִיא (יג) רְאָיָה שֶׁאַחַר הָאֵרוּסִין נוֹלְדוּ וְנִסְתַּחֲפָה שָׂדֵהוּ. הגה: וְיֵשׁ אוֹמְרִים דְּאִם הָאָב טוֹעֵן וַדַּאי, עַל הַבַּעַל לְהָבִיא רְאָיָה (הַמַּגִּיד מִשְׁנֶה פֶּרֶק כ''ה בְּשֵׁם הָרַשְׁבָּ''א). וְיֵשׁ אוֹמְרִים דְּאִם הִגִּיעַ זְמַן (יד) לִכְנֹס, אַף עַל פִּי שֶׁלֹּא כְּנָסָהּ, הָוֵי כְּאִלּוּ הָיְתָה בִּרְשׁוּת הַבַּעַל (רַבֵּנוּ יְרוּחָם נָתִיב כ''ג ח''ה):
 באר היטב  (יג) ראיה. משום דאמרינן כאן נמצא המומין כאן היו מש''ה צריך הבעל להבי' ראיה שמקחו היה מקח טעות: ואם היא בוגרת אפי' אם היא בבית אביה הוי כאלו היא ברשות בעלה ובעל צריך להבי' ראיה ובכל אלו אין חילוק באיזה מקום היא עומדת אלא קודם הנשואין היא ברשות אביה אפי' אם היא בבית בעלה ואחר הנשואין או אם היא בוגרת אפי' אם היא בבית אביה אינה ברשות אביה והבעל צריך להבי' ראיה עיין בהרא''ש. ואם הבעל מבי' ראיה דהיה בה מומין אלו בבית אביה לא אמרינן כאן נמצא וכאן היו קודם אירוסין כי יש לה תרי חזקות א' חזקת הגוף ואמרי' דנולדו המומין אחר אירוסין. ב' אין אדם שותה בכוס אא''כ בדקו מיהו נכפה לזמן וכן מומין דא''י לבדוק וראו בה המומין בבית אביה אמרינן כאן נמצא וכאן היו כי באילו מומין לא שייך תרי חזקות אלו דהא א''י לבדוק עיין ב''ש: (יד) כנסה וכו'. הח''מ והב''ש תמהו על הג''ה זו ע''ש:


ט הֵבִיא הַבַּעַל רְאָיָה שֶׁעַד שֶׁלֹּא תִּתְאָרֵס הָיוּ בָּהּ, אוֹ שֶׁהוֹדֵית לוֹ בְּכָךְ, וְהֵבִיא הָאָב רְאָיָה שֶׁרָאָה וְשָׁתַק וְנִתְפַּיֵּס אוֹ שֶׁחֶזְקָתוֹ שֶׁיָּדַע בָּהֶן וְנִתְפַּיֵּס, הֲרֵי זֶה חַיָּב בִּכְתֻבָּתָה: 

י בָּא עַל אִשְׁתּוֹ, וְשָׁהָה כַּמָּה יָמִים, וְטָעַן שֶׁמּוּם זֶה לֹא נִרְאֶה לוֹ עַד עַתָּה, אֲפִלּוּ הָיָה בְּתוֹךְ הַקְּמָטִים (פֵּרוּשׁ, כְּגוֹן תַּחַת בֵּית הַשֶּׁחִי וְתַחַת הַדַּדִּים וְכַדּוֹמֶה) אוֹ בְּכַף הָרֶגֶל, אֵין שׁוֹמְעִין לוֹ, חֲזָקָה אֵין אָדָם שׁוֹתֶה בְּכוֹס אֶלָּא אִם כֵּן בּוֹדְקוֹ וְיָדַע וְנִתְפַּיֵּס. הגה: וְאִם שָׁהָה עִמָּהּ שְׁלֹשִים יוֹם, אֵינוֹ נֶאֱמָן לוֹמַר שֶׁלֹּא בָּעַל (מַהֲרִי''ק שֹׁרֶשׁ ק''ה): 

יא מִי שֶׁנּוֹדַע לוֹ שֶׁאִשְׁתּוֹ (טו) נִכְפֵּית, וְרוֹצֶה לְגָרְשָׁהּ וְאֵינוֹ מַשִּׂיג כְּדֵי כְּתֻבָּתָהּ, כּוֹפִין אוֹתָהּ לְקַבֵּל גֵּט וְאֵין בָּזֶה מִשּׁוּם תַּקָּנַת רַבֵּנוּ גֵּרְשֹׁם, וְיִתֵּן הַנִּמְצָא בְּיָדוֹ לִכְתֻבָּתָהּ, וְהַמּוֹתָר כְּשֶׁתַּשִּׂיג יָדוֹ, וְאִם תְּמָאֵן לְקַבֵּל גֵּט, יִמְנַע מִמֶּנָּה שְׁאֵר כְּסוּת (טז) וְעוֹנָה. הגה: וְדַוְקָא בְּמּוּם גָּדוֹל כָּזֶה שֶׁאִלּוּ הָיָה בְּאִישׁ הָיוּ כּוֹפִין לְגָרֵשׁ מִדִּין הַתַּלְמוּד, וְלֹא תִּקֵּן רַבֵּנוּ גֵּרְשֹׁם שֶׁתְּהֵא הָאִשָּׁה עֲדִיפָא מֵאִישׁ (תְּשׁוּבַת הָרֹא''שׁ כְּלָל מ''ב), אֲבָל מִשּׁוּם שְׁאָר (יז) מוּמִין אֵינוֹ יָכוֹל לְגָרְשָׁהּ בְּעַל כָּרְחָהּ, אֲבָל מִכָּל מָקוֹם אֵין כּוֹפִין אוֹתוֹ לִהְיוֹת עִמָּהּ, מֵאַחַר דִּמְאִיסָה עָלָיו וְרוֹצֶה לְגָרְשָׁהּ וְלָתֵת (יח) כְּתֻבָּתָהּ (מהרי''ק שֹׁרֶשׁ ק''ז):
 באר היטב  (טו) נכפת. היינו שנולדה בה אחר אירוסין דנישואין ונסתחפה שדהו לכן חייב ליתן לה הכתובה. וה''ה אם היה בה קודם לכן וידע המום אז חייב ליתן לה הכתובה. מיהו יוכל לגרשה בע''כ כי יש סכנה בדבר ב''ש ועיין תשובת הרא''ש כלל מ''ב: (טז) ועונה. ע''ל ר''ס ע''ז מש''ש: (יז) מומין. וצריך לקיים שאר וכסות אבל עונה אין כופין אותו להוליד בני שנואה אע''ג שידע ממומין ומחיל מ''מ השתא מאיסה בעיניו וא''י לקבל. ואין כופין אותו להחזיר לה הנדוני' כיון דהיא מעכבת ואינה רוצה לקבל הגט עיין במהרי''ק שורש ק''ז ובכה''ג בהגהת ב''י. וכתב ב''ש נראה דמיירי במומין שנולד בה או שידע מהם אבל אם היה בה מומין והוא לא ידע י''ל דכופין אותה כיון דעשתה שלא כהוגן ע''ש: (יח) הכתובה. משמע אם אינה מאוסה עליו אפילו אם רוצה ליתן לה כתובה א''י למנוע ממנה שאר כסות ועונה ומזה ראי' דלא כתשובת מהר''א מזרחי וב''ש בסי' ע''ז ע''ש. גם משמע אם אינו רוצה ליתן לה הכתוב' כופין אותו להיות עמה וקשה איך אפשר לכופו להוליד בני שנואה ויש רגלים לדבר דהיא מאיסה בעיניו ב''ש. ועיין ח''מ:




סימן קיח - תקנת נשואין של קהל טוליטולה, ודיני נדוניא
ובו י''ט סעיפים 
א אַלְמָנָה שֶׁיֵּשׁ לָהּ לַחֲלֹק עִם יוֹרְשֵׁי בַּעֲלָהּ בְּכֹחַ הַתַּקָּנָה שֶׁל (א) טוֹלִיטוּלָה, שָׁמִין בִּגְדֵי שַׁבָּת שֶׁעָלֶיהָ, אֲבָל לֹא בִּגְדֵי (ב) חֹל. תְּנַאי הַשִּׁיּוּר אֵינוֹ אֶלָּא אִם תָּמוּת הָאִשָּׁה בְּחַיֵּי בַּעֲלָהּ, אֲבָל לֹא אִם תָּמוּת שׁוֹמֶרֶת יָבָם (טוּר):
 באר היטב  (א) טוליטולה. תקנו' טוליטולה היתה שאם כתובתה מרובה מחצי הנכסים אין לה אלא חצי הנכסים והחצי האחר ליורשים ובע''ח גובה חובו מחלק היורשים ואף אם יוותרו היורשים לאלמנה שתטול כל הכתובה אין שומעין להם לחוב לבע''ח. ואם התקנה היא שהברירה ביד היורשים לסלק האלמנה הכתובה או ליתן לה חצי עזבון ויש כאן בע''ח יכולים ליתן לה כל סך הכתובה כדי להפסיד לבע''ח וע''ל סי' קי''ג סעיף ב' ב''ש. וע' בתשו' חכם צבי שאלה ס''א: (ב) חול. אע''ג דבסי' צ''ט מבואר לאלמנה שמין כל הבגדים אפילו של חול שאני הכא דאין נוטלת אלא החצי עזבון אפי' אינו מספיק לכדי כתובתה לכן אין שמין בגדי חול פרישה ב''ש:


ב מִי שֶׁגֵּרַשׁ אֶת אִשְׁתּוֹ סָמוּךְ לְמִיתָתוֹ, אַף עַל פִּי שֶׁלֹּא גֵּרְשָׁהּ אֶלָּא כְּדֵי שֶׁלֹּא תִּזָּקֵק לְיָבָם, דִּינָהּ לְעִנְיַן כְּתֻבָּתָהּ בְּתַקָּנַת טוֹלִיטוּלָה כְּדִין גְּרוּשָׁה. הגה: (ג) אֲבָל אִם לֹא גֵּרְשָׁהּ מַמָּשׁ, כְּגוֹן שֶׁלֹּא יָצָא עָלֶיהָ קוֹל גְּרוּשָׁה בְּחַיָּיו, רַק הָיְתָה בְּחֶזְקַת אַלְמָנָה, רַק אַחַר מוֹתוֹ הוֹצִיאָה גֵּט וְאוֹמֶרֶת: נִתְגָּרַשְׁתִּי, אֵינָהּ נֶאֱמֶנֶת וּצְרִיכָה רְאָיָה עַל הַגֵּרוּשִׁין, דְּוַדַּאי לֹא נִכְתַּב הַגֵּט רַק לְהַבְרָחָה בְּעָלְמָא (בַּבֵּית יוֹסֵף בְּשֵׁם הָרַב ר' יוּדָא בֶּן הָרֹא''שׁ):
 באר היטב  (ג) אלא וכו'. ע' ב''י סי' ק''ס מה שהביא בשם הר''ן:


ג אִם שָׁהֲתָה מִלַחֲלֹק עִם הַיְתוֹמִים כְּפִי הַתַּקָּנָה, קְצָת זְמַן, לֹא אִבְּדָה מְזוֹנוֹת אוֹתוֹ זְמַן, אַף עַל פִּי שֶׁהַכֹּחַ בְּיַד הַיְתוֹמִים לְסַלֵּק הָאַלְמָנָה בַּחֲצִי הַנְּכָסִים (טוּר בְּשֵׁם תְּשׁוּבַת הָרֹא''שׁ): 

ד אַלְמָנָה שֶׁפָּרְעָה שֶׁלֹּא עַל פִּי בֵּית דִּין חוֹבוֹת הַכּוּתִים מִנִּכְסֵי בַּעֲלָהּ כְּדֵי שֶׁלֹּא יְזַלְזְלוּ בִּמְכִירַת קַרְקְעוֹתָיו, יָפֶה (ד) עָשְׂתָה:
 באר היטב  (ד) עשתה. מטעם הואיל והיתומים היו סמוכין אצלה הוי כאלו נתמנית אפוטרופסת עליהם כמ''ש בטור ע''ש. משמע אי לאו הכי היו היתומים פטורים לשלם ומכאן ראיה להש''ך בש''ע ח''מ סימן קכ''ח על הרב דפסק שם בהג''ה סעיף א' דהפורע לעכו''ם אינו בכלל הפורע חוב של חבירו וחייב הלוה לשלם לו ע''ש וע' פרישה וב''ש:


ה אַלְמָנָה שֶׁהוֹרִידוּהָ בֵּית דִּין בַּחֲצִי נִכְסֵי הַמֵּת בְּכֹחַ הַתַּקָּנָה, וְיֵשׁ לַמֵּת קַרְקָעוֹת מְמֻשְׁכָּנִים בְּיַד אַחֵר, אַף עַל פִּי שֶׁיֵּשׁ לוֹ נְכָסִים בְּנֵי חוֹרִין, נוֹטֶלֶת חֲצִי קַרְקָעוֹת הַמְמֻשְׁכָּנִים, לְפִי מַה שֶּׁנָּהֲגוּ עַל פִּי הַתַּקָּנָה, בְּכָל דָּבָר וְדָבָר חֶצְיוֹ: 

ו דָּבָר שֶׁאֵינוֹ מְפֹרָשׁ בַּתַּקָּנָה, נַעֲמִידֶנּוּ עַל דִּין תּוֹרָה. וְכֵן כָּל סָפֵק שֶׁיֵּשׁ בַּתַּקָּנָה, עַל יוֹרְשֵׁי הָאִשָּׁה לְהָבִיא רְאָיָה, דְּאֵין מוֹצִיאִין יְרֻשַּׁת הַבַּעַל מִסְּפֵקָא (בֵּית יוֹסֵף בְּשֵׁם תְּשׁוּבַת הָרַ''ן): 

ז כָּל דִּין שֶׁיֵּשׁ לָהּ בִּגְּבִיַּת כְּתֻבָּתָהּ כְּפִי דִּין תּוֹרָה, יֵשׁ לָהּ בַּחֲצִי נְכָסִים שֶׁנּוֹטֶלֶת מִכֹּחַ הַתַּקָּנָה: 

ח אִם נָתְנָה הָאִשָּׁה לְבַעֲלָהּ אוֹ לְאַחֵר שֶׁיִּזְכֶּה אַחַר מוֹתָהּ בַּחֲצִי נְדוּנְיָתָהּ הָרְאוּיִים יוֹרְשֶׁיהָ לִירַשׁ כְּפִי תַּקָּנַת טוֹלִיטוּלָה, אֵינוֹ כְּלוּם. אֲבָל אִם מָחֲלָה מֵעַכְשָׁו לְבַעֲלָהּ כָּל שִׁטְרֵי חוֹבוֹת שֶׁיֵּשׁ לָהּ עָלָיו, מְחִילָתָהּ מְחִילָה. הגה: וְיֵשׁ לֵילֵךְ בָּזֶה אַחַר לְשׁוֹן (ה) הַתַּקָּנָה, דְּאִם מַשְׁמַע שָׁם דְּאֵינָהּ יְכוֹלָה לִמְחֹל בְּלֹא הַיּוֹרְשִׁין, אוֹ שֶׁעַל מְנָת כֵּן נָתַן הַנּוֹתֵן, אֵין בְּיָדָהּ לְשַׁנּוֹת. וְאִם הִיא בְּעַצְמָהּ נוֹתֶנֶת הַנְּדוּנְיָא, יְכוֹלָה לִמְחֹל לְבַעֲלָהּ אוֹ לְהַתְנוֹת לִתֵּן לְאַחֵר כְּפִי מַה שֶּׁתַּחְפֹּץ, וּבִלְבַד שֶׁתַּעֲשֶׂה בִּפְנֵי עֵדִים, וּבְלֹא זֶה זוֹכִים הַיּוֹרְשִׁים מִכֹּחַ הַמִּנְהָג (כָּל זֶה תִּמְצָא מְבֹאָר בַּבֵּית יוֹסֵף בְּשֵׁם תְּשׁוּבַת הָרֹא''שׁ וְרשב''ץ). בְּמָקוֹם שֶׁיֵּשׁ תַּקָּנָה שֶׁיּוֹרְשֵׁי הָאִשָּׁה יַחֲלֹקוּ עִם הַבַּעַל כְּשֶׁמֵּתָה הָאִשָּׁה תְּחִלָּה, יִפְרְעוּ תְּחִלָּה כָּל הַחוֹבוֹת שֶׁהַבַּעַל חַיָּב. וְנֶאֱמָן הַבַּעַל לוֹמַר כַּמָּה חַיָּב, בְּמִגּוֹ דְּאִי בָּעֵי הָיָה כּוֹפֵר וְאוֹמֵר שֶׁלֹּא הִנִּיחַ כָּל כָּךְ (תְּשׁוּבַת הָרֹא''שׁ כְּלָל נ''ה):
 באר היטב  (ה) התקנה. ולפי מנהג שלנו שכותבים מחמת עידור תקיים כתקנו' השו''ם א''כ מתנה אביה שיחזור לו הנדוני' אחר מותה דהיינו תקנו' השו''מ שיחזור אפילו בשנה שניה החצי. אינה יכולה למחול. ואפשר אפילו אם היא נותנת הנדוני' משלה דאז יכולה למחול מה שתרצה מ''מ אם נכתב בתנאים אם תמות יחזור ליורשים תו א''י למחול אם נעשה בקנין ב''ש ועסי' צ':


ט הַכּוֹתֵב לְאִשְׁתּוֹ בִּשְׁעַת נִשּׂוּאִין שְׁטָר חוֹב בִּסְכוּם יָדוּעַ, וּמַתְנֶה שֶׁתּוּכַל לִגְבּוֹתוֹ בְּכָל עֵת שֶׁתִּרְצֶה, אִם תִּגְבֶּנּוּ יִלָּקַח בּוֹ קַרְקַע וְהוּא אוֹכֵל פֵּרוֹת; וְאִם יֵשׁ עָלֶיהָ חוֹב שֶׁלָּוְתָה אַחַר (ו) שֶׁנִּשֵּׂאת, אֵינוֹ גּוֹבֶה מִמֶּנּוּ. אֲבָל אִם לָוְתָה קֹדֶם שֶׁנִּשֵּׂאת, גּוֹבֶה מִמֶּנּוּ. אֲבָל אִם אֵינוֹ עוֹמֵד לִגָּבוֹת אֶלָּא לִכְשֶׁתִּתְאַלְמֵן אוֹ תִּתְגָּרֵשׁ, אֵינוֹ יָכוֹל בַּעַל חוֹב לִגְבּוֹת מִמֶּנּוּ, אֶלָּא יִמְכְּרוּהוּ בֵּית דִּין בְּטוֹבַת הֲנָאָה לוֹ אוֹ לְאַחֵר, אֲבָל לֹא לַבַּעַל וְזֶהוּ אֵינוֹ נָכוֹן, אֶלָּא לֹא יִמְכְּרוּ בֵּית דִּין בְּטוֹבַת הֲנָאָה לֹא לוֹ וְלֹא לַאֲחֵרִים, דְּכָל לְגַבֵּי בַּעֲלָהּ וַדַּאי (ז) מָחֲלָה (טוּר), וְאַטְרוּחֵי בֵּי דִּינָא בִּכְדִי לָא מַטְרְחִינָן (בֵּית יוֹסֵף בְּשֵׁם גְּמָרָא הַחוֹבֵל):
 באר היטב  (ו) שנשאת. ע' בח''מ סי' צ''ו. וע' ח''מ ב''ש: (ז) מחלה. ע' ח''מ ב''ש ובש''ך ח''מ סי' פ''ו וסקי''א:


י אִם נָתַן לָהּ הַבַּעַל (ח) מַתָּנָה, אֲפִלּוּ בַּעַל חוֹב שֶׁהִלְוָה לָהּ אַחַר שֶׁנִּשֵּׂאת, גּוֹבֶה מִמֶּנּוּ:
 באר היטב  (ח) מתנה. כלומר אחר הנשואין נתן לה מתנה ע' ב''ש:


יא שְׁטָר שֶׁזֶּה נֻסָחוֹ: ''הֱווּ עָלַי עֵדִים וְכִתְבוּ וְחִתְמוּ עָלַי בְּכָל לָשׁוֹן שֶׁל זְכוּת וּתְנוּ לְלֵאָה אִשְׁתִּי כָּךְ וְכָךְ בָּתִּים בְּמַתָּנָה גְּמוּרָה'', אֵינוֹ כְּלוּם. הוֹאִיל וְלֹא כָּתַב שֶׁהוּא נוֹתֵן לָהּ, וּמַה שֶּׁאָמַר: תְּנוּ, לָאו כְּלוּם הוּא (טוּר בְּשֵׁם תְּשׁוּבַת הָרֹא''שׁ): 

יב הַנּוֹהֲגִים שֶׁהָאִשָּׁה הַמַּכְנֶסֶת קַרְקַע לְבַעֲלָהּ כּוֹתֶבֶת לוֹ שְׁטַר מַתָּנָה וְהוּא כּוֹתֵב לָהּ שְׁטָר חוֹב שֶׁתִּגְבֶּנּוּ כָּל זְמַן שֶׁתִּרְצֶה, וְאֵין מַזְכִּירִין בְּאוֹתוֹ שְׁטָר הַקַּרְקַע שֶׁנָּתְנָה לוֹ, אֵין לְאוֹתוֹ קַרְקַע דִּין נִכְסֵי צֹאן בַּרְזֶל, אֶלָּא הֲרֵי הוּא כִּשְׁאָר נְכָסָיו: 

יג הַבַּעַל אוֹמֵר: הִיא מֵתָה תְּחִלָּה וְאַחַר כָּךְ הַבֵּן, וְיוֹרְשֶׁיהָ אוֹמְרִים: לֹא כִּי אֶלָּא הַבֵּן מֵת תְּחִלָּה, עֲלֵיהֶם לְהָבִיא רְאָיָה: 

יד הַמַּתְנֶה בַּכְּתֻבָּה שֶׁלֹּא יִשָּׂא אִשָּׁה אַחֶרֶת עָלֶיהָ, אֵינוֹ מַתְנֶה עַל מַה שֶּׁכָּתוּב (ט) בַּתּוֹרָה:
 באר היטב  (ט) בתורה. דאף אם תשהה עמו עשר שנים ולא תלד שאז הוא מחויב לישא אחרת לקיים פ''ו מ''מ התנאי קיים ויפטרנה בגט ולא ישא אחרת עליה. לפי טעם זה אם התנה שלא ישא אשה אחרת עליה ושלא יגרשנה תנאו בטל הר''א ששון סימן ס''ד וע' הרש''ך ס''ב סימן פ''ב וע' הרדב''ז ח''א סי' א' וכנה''ג דף קל''ו ע''א:


טו הַנּוֹשֵׂא אִשָּׁה שֶׁפָּסְקָה מִלֶּדֶת, וְנִשְׁבַּע שֶׁלֹּא יִשָּׂא אִשָּׁה אַחֶרֶת עָלֶיהָ שֶׁלֹּא מֵרְצוֹנָהּ, אֵין יְכוֹלִים לְהַתִּיר לוֹ שְׁבוּעָתוֹ שֶׁלֹּא מִדַּעְתָּהּ: 

טז מִי שֶׁנִּשְׁבַּע לָתֵת לַחֲבֵרוֹ חֲצִי מַה שֶּׁיַּרְוִיחַ, וְאֵינוֹ מַסְפִּיק לְפַרְנָסַת אִשְׁתּוֹ אִם יִתֵּן לָזֶה חֲצִי מַה שֶׁמַּרְוִיחַ, אַף עַל פִּי כֵן צָרִיךְ לְקַיֵּם (י) שְׁבוּעָתוֹ:
 באר היטב  (י) שבועתו. דאין מוציאין למזון האשה מנכסים משועבדים ע' ח''מ ב''ש:


יז אִשָּׁה שֶׁמָּחֲלָה כְּתֻבָּתָהּ וּנְדוּנְיָתָהּ לְבַעֲלָהּ, וְאַחַר כָּךְ טָעֲנָה שֶׁבְּאֹנֶס מָחֲלָה מִפְּנֵי שֶׁהָיָה מְגַזֵּם עָלֶיהָ לְגָרְשָׁהּ אוֹ לִשָּׂא אַחֶרֶת מִפְּנֵי שֶׁאֵינָהּ יוֹלֶדֶת, אֵין זֶה טַעֲנַת (יא) אֹנֶס לְבַטֵּל הַמְּחִילָה:
 באר היטב  (יא) אונס. משום כדין עשה שרוצה לגרשה כיון ששהתה עשר שנים עמו ולא ילדה והיא שיחדתו בממון שלא ישא אחרת ואין זה אונס כ''כ בתשו' הרא''ש. וכתב ב''ש ובזמן הזה דאיכ' חר''ג מ''מ י''ל אם שהה עשרה שנים ולא ילדה יוכל לגרשה בע''כ ונוהג דין זה אף בזה''ז עסי' קנ''ד:


יח אַלְמָנָה שֶׁגָּבְתָה כָּל הַנְּכָסִים (יב) בִּכְתֻבָּתָהּ, אֵינָהּ חַיֶּבֶת בִּקְבוּרַת בַּעֲלָהּ. הגה: וַאֲפִלּוּ אֵין כָּאן רַק כְּדֵי קְבוּרָה, הִיא גּוֹבֵאת כְּתֻבָּתָהּ וְהוּא נִקְבָּר מִקֻּפָּה שֶׁל (יג) צְדָקָה (תְּשׁוּבַת הָרֹא''שׁ כְּלָל ט''ו וְהַגָּהוֹת מַיְמוֹנִי פֶּרֶק י''ז וּתְשׁוּבַת הָרַמְבַּ''ן סִימָן ס''ד וְהָרַשְׁבָּ''א סִימָן אֶלֶף ק''ג). אֲבָל אִם תָּפְסוּ הַיְתוֹמִים מִטַּלְטְלֵין, וְקָבְרוּ אוֹתוֹ, אֵין צְרִיכִים לְשַׁלֵּם (רִיבָ''שׁ סִימָן ק''ד):
 באר היטב  (יב) בכתובתה. ב''ח מאריך בדין זה ועולה מדבריו דוק' שתפסה מטלטלין ברשותה וזכתה בהם אבל אם לא תפסה אפילו אם היורשים ג''כ לא תפסו חל חיוב קבורה על הנכסים קודם שחל גביות הכתובה. ובתשו' הרשב''א ובתשו' הרמב''ן אי' אפילו לכתחלה היא גובה הכתובה והוא נקבר מן הצדקה וכ''כ המרדכי דכ''מ בהג''ה בסמוך. ואפי' אם תפסו היורשים קרקע או מטלטלין אם כתב לה מטלטלי אג''ק מוציאה מהם. והב''ח כתב קרקע או מטלטלי וכ' לה אג''ק לא מהני תפיסו' היורשים ומטלטלין ולא כ' לה אג''ק לא מהני תפיסה שלה אא''כ שתפסה מחיים. ואם היורשים מכרו קרקע וקברוהו. כ' הח''מ דאינן חייבים לשלם מדין גרמי מיהו אם יכולה לטרוף הקרקע שמכרו יכולה לטרוף אלא כשא''י לטרוף פטורים הם לשלם. אבל אם מיחו בידם בכח ב''ד ומכ''ש אם הוציאו היתומים ממון שלהם ורוצים לתפוס נכסי המת מוציאה מהם ע''ש. ע' כנה''ג דף קל''ח ע''א סכ''ח. ובש''ך ח''מ סי' ק''ז סק''ו וע' מהר''ם מטראני ח''א ס' ע': (יג) צדקה. בתשו' מהר''ם מינץ סי' נ''ג כתבוהו אותו קבורה קרוב קודם. ואם היה הבן שם. עליו מוטל הוצאות קבורה דעל כל ז' מתים אשר הכהן מטמא א''ע מצוה להם לקוברו ולא הוי מת מצוה להטילו על הצדקה אלא בנו קוברו. וה''ה בתו אם היה לה בלא בעלה ואם לא היו שם הבנים והבנו' והאלמנה וחתניו שם. מוטל על שניהם בשוה. ואחיו נותן חציו ממה שנותן חתנו או אלמנה. ונין נותן חצי ממה שנותן אחיו ע''ש:


יט הַמַּתְנָה עִם בַּעֲלָהּ בִּשְׁעַת נִשּׂוּאִין שֶׁאִם תָּמוּת תַּחְתָּיו בְּלֹא וְלַד קְיָמָא יְהֵא שְׁלִישׁ נְדוּנְיָתָא לְיוֹרְשֶׁיהָ, וְגֵרְשָׁהּ, וְהֶחֱזִירָהּ סְתָם, עַל דַּעַת תְּנָאִים רִאשׁוֹנִים הֶחֱזִירָהּ. הגה: תַּקָּנַת קְהִלּוֹת שׁוּ''ם (שְׁפַּיֶר, וֶרְמַיְזָא, מַגֶּנְצָא) שֶׁאָנוּ נוֹהֲגִין בַּזְּמַן הַזֶּה בִּנְדוּנְיַת חֲתָנִים כְּמוֹ שֶׁנִּתְבָּאֵר לְעֵיל סוֹף סִימָן נ''ג, יֵשׁ אוֹמְרִים שֶׁהַתַּקָּנָה לֹא נִתְקְנָה רַק בִּנְדוּנְיָא, אֲבָל לֹא (יד) בִּירֻשָּׁה שֶׁנָּפְלָה לָאִשָּׁה בְּעוֹדָהּ תַּחְתָּיו (תְּשׁוּבַת הָרֹא''שׁ כְּלָל נ''ד), וְכֵן בְּמַתָּנוֹת שֶׁנָּתְנוּ (טו) לֶחָתָן. וּבִזְמַן שֶׁהַנְּכָסִים חוֹזְרִין מִכֹּחַ הַתַּקָּנָה, יֵשׁ אוֹמְרִים שֶׁחוֹזְרִין לְנוֹתְנֵי הַנְּדוּנְיָא (תְּשׁוּבַת מַיְמוֹנִי לְהִלְכוֹת אִישׁוּת, וְכֵן מַשְׁמָע לְשׁוֹן הַתַּקָנָה), וְיֵשׁ אוֹמְרִים לַיּוֹרְשִׁים (תְּשׁוּבַת מַיְמוֹנִי ל''ה), וְכֵן מִנְהַג (טז) הַקְּהִלּוֹת. וְאֵין חִלּוּק בֵּין אִם הָאָב נוֹתֵן הַנְּדוּנְיָא אוֹ אֲחֵרִים (תְּרוּמַת הַדֶּשֶׁן סִימָן שכ''א). אֲבָל כְּשֶׁהֵן (יז) עַצְמָן מַכְנִיסִין הַנְדוּנְיָא, לֹא תִּקְּנוּ (מהרי''ו ס''ד). וְכָל מָקוֹם שֶׁיֵּשׁ מִנְהָג, הוֹלְכִין אַחַר הַמִּנְהָג; וַאֲפִלּוּ לֹא הִתְנוּ בִּשְׁעַת נִשּׂוּאִין, כְּאִלּוּ הִתְנוּ, דְּכָל הַנּוֹשֵׂא עַל דַּעַת הַמִּנְהָג הוּא נוֹשֵׂא (דַּעַת עַצְמוֹ, וְכ''כ הָרַשְׁבָּ''א סִימָן אֶלֶף ש''ז וּבִתְשׁוּבַת מַיְמוֹנִי סוֹף אִישׁוּת ל''ה). וַאֲפִלּוּ הָלַךְ לְמָקוֹם שֶׁאֵין נוֹהֲגִים מִנְהַג הַקְּהִלּוֹת, הוֹלְכִין אַחַר מָקוֹם שֶׁנְּשָׂאָהּ שָׁם (רִיבָ''שׁ סִימָן ק''ה). וְאִם לֹא מֵתוּ הַבַּת אוֹ הַבֵּן, רַק נֶהֶרְגוּ אוֹ נִשְׁתַּמְּדוּ, יֵשׁ אוֹמְרִים דְּלֹא שַׁיָּךְ בָּזֶה דִּין (יח) חֲתָנִים, וַאֲפִלּוּ לֹא נָתַן הָאָב צָרִיךְ לִתֵּן. אֲבָל אִם אֵין כָּאן זֶרַע (יט) קְיָמָא, שֶׁצְּרִיכִין לְהַחֲזִיר מִכֹּחַ תַּקָּנָה, אֵין (כ) חִלּוּק בֵּין נֶהֶרְגוּ לְמֵתוּ; אֲבָל אִם נִשְׁתַּמְּדוּ, אֵין צָרִיךְ לְהַחֲזִיר. וְיֵשׁ לְהִתְיַשֵּׁב בַּדָּבָר:
 באר היטב  (יד) בירוש'. דדוק' בנדן תיקון משום עגמ' נפש ואסמכינהו אקר' ותם לריק כחכם אבל ירושה שנפלה לה דהיינו נ''מ לא תיקון תשו' הרא''ש. ומשמע אפילו לא בא לידי הבעל עדיין הירושה מ''מ זכה מיהו נראה נ''מ שנתן לה אביה מודה הרא''ש דצריך להחזיר כי איכ' בזה ג''כ עגמ' נפש ובח''מ כ' נ''מ שהיה לה קודם הנשואים היינו שנפל לה הירושה קודם הנשואים צריך להחזיר וירושה שנפלה אחר הנשואין א''צ להחזיר ואין נ''ל אלא כל מה שאין אביה נותן לה א''צ להחזיר. ובתשו' מהרי''ו סי' ס''ד פסק כהרא''ש דתקנה לא היתה על נ''מ שהיה לה. אבל בתשו' מהר''י סג''ל סי' ס''ד וסימן פ' ופ''ד כ' דשייך נמי תקנו' הקהלו' בנ''מ שהיה לה ע''ש. וע' שארית יוסף סי' צ''ב. וע' ד''מ ס''ס נ''ה שהאריך שם. וע''ל ס''ס נ''ג בענין אם מתה בחודש י''ג. מתה ביום אחרון של שנה א' ונקברת ביום ראשון של שנה שניה או ביום אחרון של שניה ונקברת ביום ראשון של שלישי' יום המיתה עיקר מהריב''ל ח''ב סי' כ''א. ספרדי שנשא בת אשכנזי ומתה תוך שנה ראשונה והספרדי אינו רוצה להחזיר הכל אלא להחזיק בתקנו' טוליטולה הנהוג בין הספרדים הדין עמו מהריב''ל ח''א סי' ל'. וכ' כנה''ג וה''ה איפכ' אשכנזי שנשא ספרדית שאם אבי הבת מוחזק אין להוצי' מידו ע''ש: (טו) לחתן. מבואר בתשו' מהר''י סג''ל שם. כל המתנו' שנותנים להחתן משני צדדים הוי נ''מ וצריך להחזיר לשיטתו כמ''ש בסמוך. וכן פסק בתשו' בנימין זאב. ובתשו' מהרי''ו שם. משמע דמודה בזה מה שנותנים להכלה אית בזה ותם לריק כחכם אבל בתשו' מהרא''ם סי' ט''ו פסק מתנות א''צ להחזיר אפילו מה שנתן אבי הכלה ואמה. ול''ד לנדוני' דאיכא מנהג' ידועה וברורה אבל מתנות ליכ' מנהג ידוע לא סגי בלא תנאי וכ''כ הרשד''ם חא''ה סי' קכ''ו ומסיים שם המפקפק בזה ראוי לנזיפה כאלו מהרהר אחר התורה ואחר דברי חכמים. וכנה''ג דף קל''ד ע''א סעיף ל''ח הביאם. ומביא תשו' הראנ''ח ח''א סי' ג' והר''ם מטראני ח''א סי' כ''ט וח''ב סי' ק''ץ שס''ל דמתנות שנתנו קרוביה בין נתנו לו או לשניהם אין לבעל חלק בהם אלא יורשיה יורשים הכל עמ''ש סע''ף ל''ט. וכתב ב''ש להני פוסקים דצריך להחזיר הכל אז א''צ לקוברה. ואם תופס נ''מ חייב לקוברה ואפילו אם מחזיר נ''מ מה שנתן האב ומחזיק שאר נ''מ מה שלא נתן האב חייב לקוברה ע' ב''ש. ע' ד''מ סו''ס נ''ה ובהריב''ש סי' ס''א ובהרשד''ם חא''ה סי' ל''ב ובהר''א ששון סי' נ''ב ונ''ה ובספר משא מלך בדיני מנהגות דיני ממון שורש ד' ובתשו' כנ''י שאלה ע''ט בסופו: (טז) הקהלו'. ע' בס' משאת בנימין מסימן י''א עד סי' ט''ו מה שנתחבטו בזה חכמי הדור והעלה שהדבר ספק הוא ואם הא' מהן מוחזק אין מוציאין מידו ואם הממון ביד אחרים יחלוקו יורשי הנותן ויורשי האשה וט''ז כ' אם האב נתן הנדוני' או א' מקרובים נתן הנדוני' אפילו יש קרובים יותר ואחד נותן הנדוני' מחזירים להנותן אפילו אם לא נתן משלו רק קיבץ ונתן להנדוני'. ואם הנותן מת נותנים ליורשיו. ואם נתן אדם אחר שאין קרוב לא שייך כלל ותם לריק כחכם ומחזירים ליורשים עכ''ל. ומהריב''ל בח''ג סי' ס''ז פסק דאפי' נתנו אחרים יחזיר למי שנתן המעו' וכנה''ג דף קל''ח ע''ב סעיף ס''ה האריך והעלה דתלי' הכל בתנאי ההשבון. אם בתנאי ההשבון כתוב שיחזור ליורשין אז אמרי' שמחלו אחרים ע''ז ואם בתנאי ההשבון כתוב שיחזור לנותן. אפי' כתוב בכתובה דהנעל' ליה מבית אביה יחזירו לנותן ע''ש. ואם נהגו להחזיר הנדוני' ליורשים אפילו אם נתנו אחרים הנדוני' מנהגן מנהג והולכין אחריו מהריב''ל ח''ג סי' ס''ו מי ששידך בתו הסמוכ' על שלחנו ובכתיבת התנאים אחרונים רוצים לכתוב כתקנות שו''ם והחתן מעכב כיון שהוא לא נתן לה כלום רק הכל היא ממעשה ידיה פסק שבו''י ח''א שאלה ק''ה דאין החתן יוכל לעכב ע''ש: (יז) עצמן וכו'. דלא שייך ותם לריק כחכם כשהם בעצמן הכניסו הנדוני' ועכשיו פשוט המנהג ביתומים כשיש להם מעות ירושה כותבים בפירוש מחמת עידור וקטט יועמד כתקנת שו''ם כאלו השיא' אביה בחייו. וכתב הח''מ אפילו אם שכחו לכתוב או שאין התנאים לפנינו נוהגים תקנת שו''ם כיון שרגילים לכתוב הוי כאלו כתבו. ועיין הראנ''ח ח''א סי' ב' ובהרשד''ם סי' רנ''ד וכנה''ג דף קל''ג ע''א ס''ו. ותקנות שו''ם היינו שיחזור בשנה שניה כי שנה ראשונה היינו תקנות ר''ת וכ''כ מהריב''ל ח''ג סי' נ''ט ומהרי''ט ח''ב חא''ה סי' מ''ז ועי' בס' מ''ב סי' י''ב י''ג ותשו' שארית יוסף סי' כ''ד. ובד''מ סי' נ''ה. בכתובה שכתב בה דהנעלת ליה מבית אמה ומת האם ואח''כ מתה הבת בלי ז''ק יש להסתפק אם החצי החזיר ליורשי האם או ליורשיה או לא יחזור הבעל כלום מהריב''ל ח''ג סימן נ''ט. ראובן השיא יתומה אחת מנכסיו ונכתב ההשבון ליורשיה וקנו ע''ז מהחתן וחתמו העדים בכתובה ואח''כ ערער ראובן שיכתוב כתובה אחרת ויכתוב בתוכו שההשבון יחזור לו. פסק מהרמ''ט ח''ג סימן קע''ח דיכולין העדים לכתוב ולחתום כתובה אחרת שההשבון יהיה לו וכ''כ הר''י אדרבי סי' של''ט. אשה שמתה בחיי בעלה בלי ז''ק ונתאחר מ' שנה שלא תבעו היורשים חלק המגיע להם אין בכך כלום וכל זמן ששטר כתובה בידם גובים חלקם הרמ''ט ח''א סי' נ''ח ומהרח''ש בתשובה חא''ה סימן ל''ז והר''ש הלוי חא''ה סי' י''ד. ועיין כנה''ג כמה דינים לענין תקנות טוליטולא ומשם תלמדנו לכאן לענין תקנות השו''ם שלנו: (יח) חתנים. דזה אונס דלא שכיח ולא אסיק אדעתא ואפי' התנה בפירוש שאם תמות תוך השנה שיחזור הנדן מ''מ אין זה בכלל התנאי: (יט) קיימא. ע''ל ס''ס נ''ג אי בעינן דוק' שיהיה הולד למ''ד יום אחר מיתתה. ועיין בתשובת תפארת הגרשוני סי' ס''ח ובתשובת נחלת שבעה סימן פ''ב ובתשובת שבות יעקב ח''א שאלה ק''ט ובבית שמואל סי' נ''ב ס''ק י''ח. וכנה''ג דף קל''ח ע''ב: (כ) חילוק. כי בתקנה אמרינן לא פלוג אפילו באונס' דלא שכיח כיון דתקנו רבנן בחד אונס ה''ה בכולהו אי שייך בהו חד טעמא ע''ש בפסקי מהרא''י סי' רס''ז מיהו בנשתמדה מסופק שם ע''ש ע''כ כתב הרב רמ''א דיש להתיישב בדבר:




הלכות גיטין



סימן קיט - מה דבה ימצא באשה שתתגרש
(ושלא תדור הגרושה עמו בחצר), ובו י''א סעיפים 
א לֹא יִשָּׂא אָדָם אִשָּׁה וְדַעְתּוֹ לְגָרְשָׁהּ. וְאִם הוֹדִיעָהּ בִּתְחִלָּה שֶׁהוּא נוֹשֵׂא אוֹתָהּ לְיָמִים, (א) מֻתָּר:
 באר היטב  (א) מותר. מצות גירושין הוא מצות עשה. ומהראנ''ח היה נותן טעם לפ''ז למה שנוהגין לתת גט לש''מ שמת בלא בנים אעפ''י שבגט זה הם מבטלים מצות חליצה או יבום. מפני שנתינת הגט ג''כ היא מצות עשה. הרשב''א בתשובה סי' י''ח נתן טעם שאין מברכין על מצוה זו מפני שיש גירושין שהם בעבירה כגון שלא מצא בה ערות דבר ששנוי המשלח ע''ש:


ב לֹא תִּהְיֶה (ב) יוֹשֶׁבֶת תַּחְתָּיו וּמְשַׁמַּשְׁתּוֹ, וְדַעְתּוֹ לְגָרְשָׁהּ:
 באר היטב  (ב) יושבת וכו'. ולא מהני כאן אם מודיע לה מאחר דכבר נשאה דמה לה לעשות עיין ב''ש ופר''ח:


ג לֹא יְגָרֵשׁ אָדָם אִשְׁתּוֹ רִאשׁוֹנָה, אֶלָּא אִם כֵּן מָצָא בָּהּ עֶרְוַת (ג) דָּבָר. הגה: אֲבָל בְּלָאו הָכִי אָמְרִינָן כָּל הַמְגָרֵשׁ אִשְׁתּוֹ רִאשׁוֹנָה מִזְבֵּחַ מוֹרִיד עָלָיו דְּמָעוֹת (טוּר). וְדַוְקָא בִּימֵיהֶם שֶׁהָיוּ מְגָרְשִׁין בְּעַל כָּרְחָהּ, אֲבָל אִם מְגָרְשָׁהּ מִדַּעְתָּהּ מֻתָּר (אֲגֻדָּה פֶּרֶק הַמְגָרֵשׁ וְכֵן כָּתַב הָרַ''ן). וְאֵין רָאוּי לוֹ לְמַהֵר לְשַׁלֵּחַ אִשְׁתּוֹ רִאשׁוֹנָה; אֲבָל שְׁנִיָּה, אִם שְׂנָאָהּ, (ד) יְשַׁלְּחֶנָּה:
 באר היטב  (ג) דבר. ולא יגרשנה כדי ליקח נאה הימנה. ודווק' בנשואה אבל בארוסה יוכל לגרשה כדי ליקח נאה הימנה רשד''ם חא''ה סי' ס'. אשה שהיא מאוסה ביותר ומאיסה ליה אפ''ה אין לו לגרשה בזיווג ראשון כנה''ג בשם הרא''ם. לא היה יכול להזדקק עם אשתו ועסקו ברפואו' שנה או שנתיים או שלש ולא הועיל להם. עון להם שיהיו יחדיו ס''ח סי' שנ''א. ואם עבר וגירש אפי' בלא דבר לא כפינן ליה להחזיר ש''ס: (ד) ישלחנה. דוק' כשמצ' אחרת נאה הימנה אבל אם מצא אחרת עשירה הימנה ביותר בשביל העושר אין לשנאתה ואינו יוכל לגרשה בע''כ. וזיווג ראשון מיקרי דוק' כשהיא בתולה פרי חדש:


ד אִשָּׁה רָעָה (ה) בְּדֵעוֹתֶיהָ, וְשֶׁאֵינָהּ צְנוּעָה כִּבְנוֹת יִשְׂרָאֵל הַכְּשֵׁרוֹת, מִצְוָה לְגָרְשָׁהּ:
 באר היטב  (ה) בדעותיה. היינו מקשט' ליה תכא ומהדר' ליה גב' שהיא בעלת מריבה מצוה לגרשה אפילו בזיווג ראשון:


ה אִשָּׁה שֶׁנִּתְגָּרְשָׁה מִשּׁוּם פְּרִיצוּת, אֵין רָאוּי לְאָדָם כָּשֵׁר שֶׁיִּשָּׂאֶנָּה: 

ו יָכוֹל לְגָרְשָׁהּ בְּלֹא דַּעְתָּהּ. הגה: וַאֲפִלּוּ אֵין לוֹ לְשַׁלֵּם לָהּ (ו) הַכְּתֻבָּה וּנְדוּנְיָתָהּ, אֵינָהּ יְכוֹלָה לְעַכֵּב מִשּׁוּם זֶה הַגֵּרוּשִׁין, אֶלָּא תִּתְגָּרֵשׁ וְתִתְבַּע אוֹתוֹ מַה שֶּׁחַיָּב לָהּ (תְּשׁוּבַת הָרֹא''שׁ וְרִיבָ''שׁ). וְכָל זֶה מִדִּינָא, אֲבָל רַבֵּנוּ גֵּרְשֹׁם הֶחֱרִים שֶׁלֹּא לְגָרֵשׁ אִשָּׁה שֶׁלֹּא מִדַּעְתָּהּ, אִם לֹא שֶׁעָבְרָה עַל דָּת, וּכְמוֹ שֶׁנִּתְבָּאֵר לְעֵיל סִימָן קט''ו. וַאֲפִלּוּ אִם רוֹצֶה לִתֵּן לָהּ הַכְּתֻבָּה, אֵין לְגָרְשָׁהּ בַּזְּמַן הַזֶּה שֶׁלֹּא מִדַּעְתָּהּ (סְמַ''ק סִימָן קפ''ד). עָבַר וְגֵרְשָׁהּ בְּעַל כָּרְחָהּ, בַּזְּמַן הַזֶּה, וְנִשֵּׂאת, שׁוּב אֵין הָאִישׁ נִקְרָא עֲבַרְיָן (כָּל בּוֹ). גֵּרְשָׁהּ מִדַּעְתָּהּ, וְנִמְצָא פְּסוּל (ז) בַּגֵּט, יָכוֹל אַחַר כָּךְ לְגָרְשָׁהּ בְּעַל כָּרְחָהּ (גַּם זֶה שָׁם). נוֹלְדוּ בָּהּ מוּמִין, עַיֵּן לְעֵיל סוֹף סִימָן קי''ז אִם יָכוֹל לְגָרְשָׁהּ בְּעַל כָּרְחָהּ. יֵשׁ אוֹמְרִים דְּבִמְקוֹם מִצְוָה יָכוֹל לְגָרֵשׁ אִשְׁתּוֹ בְּעַל כָּרְחָהּ, אוֹ מַתִּירִים לוֹ לִשָּׂא שְׁתֵּי (ח) נָשִׁים (מוהר''ם פַּדָּוואָה סִימָן י''ג). וּכְמוֹ שֶׁנִּתְבָּאֵר לְעֵיל סִימָן א'. לְפִיכָךְ, קְטַנָּה מִתְגָּרֶשֶׁת אַף עַל פִּי שֶׁאֵין בָּהּ דַּעַת גְּמוּרָה, אֲפִלּוּ אִם קִבֵּל אָבִיהָ קִדּוּשֶׁיהָ שֶׁהֵם דְּאוֹרָיְתָא, אוֹ חֵרֶשֶׁת שֶׁנִּתְקַדְּשָׁה כְּשֶׁהָיְתָה פִּקַּחַת, וְנִתְחָרְשָׁה; אֲבָל אִם נִשְׁתַּטֵּית, וְאֵינָהּ יוֹדַעַת לִשְׁמֹר עַצְמָהּ, אֵינוֹ מוֹצִיאָהּ עַד שֶׁתַּבְרִיא, שֶׁלֹּא יִנְהֲגוּ בָּהּ מִנְהַג הֶפְקֵר; לְפִיכָךְ מַנִּיחָהּ, וְנוֹשֵׂא אַחֶרֶת וּמַאֲכִילָהּ וּמַשְׁקָהּ (ט) מִשֶּׁלָּהּ, וְאֵין מְחַיְּבִים אוֹתוֹ בִּשְׁאֵר כְּסוּת וְעוֹנָה, וְאֵינוֹ חַיָּב לְרַפּאוֹתָהּ. וְיֵשׁ אוֹמְרִים דְּחַיָּב בִּמְזוֹנוֹתֶיהָ וּרְפוּאָתָהּ (בֵּית יוֹסֵף בְּשֵׁם הָרַשְׁבָּ''א וְהַטּוּר בְּשֵׁם הָרְמַ''ה וְהָרַאֲבַ''ד), וְכֵן פָּסַק לְעֵיל סִימָן ע' סָעִיף ד', וְכֵן עִקָּר. וְלֹא לִפְדּוֹתָהּ. וְאִם גֵּרְשָׁהּ מְגֹרֶשֶׁת, וְהוּא שֶׁתִּהְיֶה יוֹדַעַת לִשְׁמֹר גִּטָּהּ. וְיֵשׁ אוֹמְרִים דַּאֲפִלּוּ בְּדִיעֲבַד אֵינָהּ (י) מְגֹרֶשֶׁת (וְכֵן מַשְׁמָע בְּמהרי''ו סִימָן נ''ב); אֲבָל בְּעִתִּים (יא) שׁוֹטָה וּבְעִתִּים חֲלוּמָה, וְגֵרְשָׁהּ בְּעֵת חֲלִימָתָהּ מִפְּנֵי שֶׁהָיָה נִרְאֶה שֶׁתִּשָּׁאֵר כָּךְ, לָא מְהַדְרִינָן עוֹבָדָא (פִּסְקֵי מהרא''י סִימָן רט''ו). וְעַיֵּן לְקַמָּן סִימָן קכ''א סָעִיף ג'. וּמוֹצִיאָהּ מִבֵּיתוֹ וְאֵינוֹ חַיָּב לַחֲזֹר וְלִטַּפֵּל בָּהּ:
 באר היטב  (ו) הכתובה. בתשובת הרשב''א סי' אלף רנ''ד לא כ''כ ע''ש. וכתב ב''ש דהרב רמ''א איירי כשיוכל לגרש ע''פ הדין אז יוכל לגרש אותה אפי' אין לו כתובה. והרשב''א איירי היכא דאין ראוי לגרש בזה אם אין לו כתובה אין רשאי לגרש ע''ש ובח''מ. ופר''ח הקשה מש''ס דיבמו' דף ס''ג ע''ב נתנני ה' בידי לא אוכל קום זהו אשה רעה וכתובתה מרובה כו'. גם מפרק הניזקין מעשה באדם אחד שנתן עיניו באשת רבו וכו' א''ל כתובתה מרובה וכו' ע''ש. משמע דלא יוכל לגרשה ע''ש והעלה דאינו יוכל לגרשה אלא א''כ יש לו לשלם הכתובה דלא כהרמ''א ע''ש. ואני אומר דאין למידין מן ההגדות וכ''כ התי''ט פ''ה דברכות משנה ד' ע''ש וכ''כ שבות יעקב ח''ב סי' קמ''ט: (ז) בגט וכו'. דוקא אם ידענו שלא ידעה בפיסול הראשון. אבל אם ידעה בפיסולו אינו יוכל ליתן גט שני בע''כ כנה''ג שדייק כן מדברי מהר''ם מינץ ע''ש: (ח) נשים. בתשובת מהר''ם פדוואה התיר לגרש בע''כ אבל לא התיר שישא אשה אחרת. לכן אין להתיר לישא אשה על אשתו אם לא בהסכמת מאה רבנים כשהראשונה אינה בת גירושין או שמצוה לגרשה ואינה רוצה לקבל גט. אבל בשבויה אין להתיר ח''מ ב''ש עיין ב''ח סי' א' וסי' זה. כרות שפכה ע''י חולי שרצה לגרש ואשתו אינה רוצה אין כח בידינו להכריחה שתקבל גט מפני חר''ג תומת ישרים סי' נ''ב. ובסי' קנ''ה כ' בשם מהר''ם אבוהב שלא תיקן ר''ג על זה. ועיין כנה''ג חילוקי דינים: (ט) משלה. דכללא הוא אם אינה יודעת לשמור את גיטה אז מדאוריית' אינה מגורשת אז לכ''ע חייב בכל חיוב ממון. אבל אם יכולה לשמור את גיטה ואינה יכולה לשמור את עצמה אז מדאוריית' מגורשת אלא חז''ל תקנו שאל יגרש אותה כדי שלא ינהגו בה מנהג הפקר ובזו ס''ל להרמב''ם דעל ממון לא תקנו חז''ל כיון שהוא מוכן לסלק את שלה אלא שהוא אונס בתקנת חז''ל מש''ה הוא פטור מכל חיוב ממון. ובזה יש לתרץ מה שהקשה הרמ''א מסי' ע' דשם י''ל דאיירי בנשתטה דאינה יודעת לשמור את גיטה ב''ש. והח''מ מיישב דכאן איירי בנותן לה כתובה ולעיל איירי כשאין רוצה ליתן לה כתובה ע''ש. וזה דוקא לדין התלמוד שמגרשין בע''כ. אבל לדידן שאין מגרשין בע''כ אף אם לא היתה שוטה א''כ אף בנשתטית חייב בכל חיובי ממון ח''מ: (י) מגורשת. ובזה הזמן אם עבר וגירש אפי' אם יכולה לשמור את גיטה מ''מ מחמת תקנו' ר''ג אינה מגורשת וחייב לאשה זו בכל חיוב ממון ב''ש ועיין ח''מ: (יא) שוטה וכו'. בתשובת מהרי''ו סי' נ''ב ומהרש''ל סי' ס''ה אסרו אפי' בדיעבד (שעתים) [בעתים] שוטה ועתים חלומה ע''ש ועיין מהר''ם מטראני ח''ב סי' כ' שמתיר לגרשה. הרב ב''ש נסתפק אם היא עתים שוטה ועתים חלומה וספרה ז' נקיים בעת שטותה ע''י נשים פקחות אם רשאה להיות נשואה בעת חלימתה כי י''ל הטעם הוא משום חימוד ועכשיו נתעורר החימוד ואפשר בימי שטותה שלה לא היה לה חימוד ע''ש:


ז מִי שֶׁגֵּרַשׁ אִשְׁתּוֹ מִן הַנִּשּׂוּאִין, לֹא תָּדוּר עִמּוֹ (יב) בֶּחָצֵר, שֶׁמָּא יָבוֹאוּ לִידֵי זְנוּת; וְאִם הָיָה כֹּהֵן, לֹא תָּדוּר עִמּוֹ בַּמָּבוֹי; וּכְפָר קָטָן נִדּוֹן כְּמָבוֹי. הגה: וְאִם נִשֵּׂאת (יג) לְאַחֵר, אֲפִלּוּ בְּיִשְׂרָאֵל, לֹא תָּדוּר עִמּוֹ בַּמָּבוֹי (טוּר). וְכָל זֶה בְּמָבוֹי סָתוּם, אֲבָל בְּמָבוֹי מְפֻלָּשׁ שֶׁדֶּרֶךְ רַבִּים עוֹבֵר בֵּינֵיהֶם, מֻתָּרִים לָדוּר (בֵּית יוֹסֵף בְּשֵׁם הָרַ''ן שֶׁכֵּן כָּתַב בְּשֵׁם הַתּוֹסָפוֹת), אִם רְשׁוּת הָרַבִּים מַפְסִיק בֵּין בָּתֵּיהֶם (הַגָּהוֹת אֲשֵׁרִי פֶּרֶק שֵׁנִי דִּכְתֻבּוֹת), אֲפִלּוּ אֵין בְּכָל הָעִיר שׁוּם יְהוּדִי רַק הֵם (יד) לְבַד, שָׁרֵי (תְּרוּמַת הַדֶּשֶׁן סִימָן רמ''ג). גֵּרְשָׁהּ מִשּׁוּם שֶׁאֲסוּרָה עָלָיו, אֲפִלּוּ לֹא נִשֵּׂאת, אָסוּר לָדוּר עִמָּהּ, כְּאִלּוּ נִשֵּׂאת (טו) לְאַחֵר (אוֹר זָרוּעַ):
 באר היטב  (יב) בחצר. אפי' נזהרים שלא להתיחד אסור ב''ש ודלא כח''מ. ול''ד בחצר שהם משתמשים בקביעו' אלא אפי' בחצר שאיו משתמשין בו אלא לכניסה ויציאה אסור הראנ''ח ח''מ סי' ל''ו. ש''מ שגירש רשאי להחייחד כשיש א' אפי' שפחה דש''מ שאני עיין ב''ש: (יג) לאחר וכו'. איירי בנשאת ונתגרשה אז א''צ ריחוק אלא ממבוי אבל אם היא נשואה לבעל צריכה ריחוק מכל שכונה שהוא גדול ממבוי ב''ש ועיין ח''מ ובה''י. ראובן שגירש לאשתו והלכה ונשאת לאחר וילדה בנים. והמגרש נשא אשה אחרת וילדה ממנו בנים. מותרים הבנים להנש' זה עם זה וליכ' למיחש מתוך שהם מחותנים יבואו לידי איסור. וכ''ש דמותר לבת המגרש שתקח את המגורש'. ולאח המגרש שיקח אחות המגורשת כנה''ג דף ק''מ ע''א: (יד) לבד. הח''מ כ' דאין להקל ע''ש: (טו) לאחר. ר''ל כאלו נשאת ונתגרשה דצריך ריחוק ממבוי. ואפי' אם היא אסורה עליו אפי' מדרבנן צריכה ריחוק ממבוי רק בשבויה הקילו ב''ש דלא כח''מ:


ח הָיָה לָהּ (טז) מִלְוֶה אֶצְלוֹ, עוֹשָׂה שָׁלִיחַ לְתָבְעוֹ. הגה: וְדַוְקָא בִּכְהַאי גַּוְנָא, אֲבָל מֻתָּר לִכָּנֵס לְבֵיתָהּ אַף עַל פִּי שֶׁנִּשֵּׂאת, הוֹאִיל וְאֵינוֹ דָּר שָׁם וְאֵינוֹ נוֹשֵׂא וְנוֹתֵן עִמָּהּ (כָּךְ מַשְׁמַע בִּתְרוּמַת הַדֶּשֶׁן סִימָן רמ''ג). (יז) וְיֵשׁ מַחֲמִירִין (בֵּית יוֹסֵף). וְמֻתָּר לְאָדָם לָזוּן גְּרוּשָׁתוֹ, וּמִצְוָה הוּא יוֹתֵר מִבִּשְׁאָר עָנִי (הַגָּהוֹת מַיְמוֹנִי פֶּרֶק כ''א מֵאִסוּרֵי בִּיאָה) וּבִלְבַד שֶׁלֹּא יְהֵא לוֹ עֵסֶק עִמָּהּ, רַק יְזוּנָהּ עַל יְדֵי שָׁלִיחַ (אוֹר זָרוּעַ):
 באר היטב  (טז) מלוה וכו'. וה''ה שאר תביעות. וה''ה להיפך כשיש לו תביעה עליה. מכ''ש שאסורה לדבר עמו בשוק ח''מ: (יז) חולקים. הח''מ תמה על היש חולקים. וכן הפרי חדש:


ט גְּרוּשָׁה שֶׁבָּאָה עִם הַמְגָרֵשׁ לְדִין, מְנַדִּין אוֹתָם אוֹ מַכִּין אוֹתָם מַכַּת מַרְדּוּת: 

י אִם נִתְגָּרְשָׁה מִן הָאֵרוּסִין, מֻתֶּרֶת לְתָבְעוֹ לְדִין וְלָדוּר עִמּוֹ. וְאִם הָיָה לִבּוֹ גַּס בָּהּ, אַף מִן הָאֵרוּסִין אָסוּר: 

יא מִי נִדְחֶה מִפְּנֵי מִי, הִיא נִדְחֵית (יח) מִפָּנָיו. וְאִם הָיָה הֶחָצֵר שֶׁלָּהּ, הוּא יִדָּחֶה מִפָּנֶיהָ:
 באר היטב  (יח) מפניו. אפילו בחצר של שניהם. או דרים בשכירות. וכתב הח''מ אחר הגירושין אין יוכל לישא א' מן בני מבוי זו שדר המגרש אלא היא והבעל השני נדחית מפניו. וכ''כ הפר''ח. ואי קשיא דא''כ כי מיבעי' לן בש''ס היתה חצר של שניהם מהו ובעינ' למיפשט' מהא דקתני היא נדחית מפניו ודחינן דילמא דאגיר מיגר. אמאי לא דחינן דההיא מיירי כשנשאת לאיש אחר שאף שיש לו חצר שהיא נדחית מפניו י''ל עדיפא מינה קא משני ודו''ק פר''ח:




סימן קכ - שאין לכתב הגט אם לא שמע מפי המגרש
ובו י''א סעיפים 
א (א) הַגֵּט, צָרִיךְ שֶׁיִּכְתְּבֶנּוּ הַבַּעַל אוֹ שְׁלוּחוֹ; וְאַף אִם שְׁלוּחוֹ כּוֹתְבוֹ, צָרִיךְ שֶׁיִּהְיֶה מִשֶּׁל הַבַּעַל; לְכָךְ נָהֲגוּ כְּשֶׁהַבַּעַל מָצוּי, שֶׁנּוֹתֵן לוֹ הַסוֹפֵר (ב) הַקְּלָף וְהַדְּיוֹ וְיֵשׁ אוֹמְרִים דְּאַף הַקֻּלְמוֹס וּשְׁאָר כְּלֵי הַכְּתִיבָה (הַגָּהוֹת אֲשֵׁרִי פֶּרֶק שֵׁנִי וּבַמָּרְדְּכַי מֵהִלְכוֹת גִּטִּין) בְּמַתָּנָה, קֹדֶם כְּתִיבָה. וְהַבַּעַל נוֹתֵן שְׂכָרוֹ; וּמִפְּנֵי תַּקָּנַת עֲגוּנוֹת, תִּקְּנוּ חֲכָמִים שֶׁהָאִשָּׁה תִּתֵּן שְׂכַר הַסוֹפֵר וְהִקְנוּהוּ לַבַּעַל:
 באר היטב  (א) הגט וכו'. ל' גט מצינו בירושלמי אבן אחת יש בכרכי הים וגיטא שמא ומגרש כל חברותיה מסביבותיה ש''ג דפ''ק דגיטין: (ב) הקלף והדיו. הכלל הוא בזה. כשהקלף והדיו של הסופר. והבעל משלם לו. אז צריך להקנות להבעל הקלף והדיו ואפי' בדיעבד פסול אם לא הקנה לו. ואין להקשו' ממי שמושלך בבור וצוה לכתוב גט לאשתו דכותבים ונותנים בלא הקנאה. ומזה הביא הרמב''ן ראיה דא''צ להקנות להבעל. כבר דחה הרמ''ה דשאני כשצוה לכתוב וליתן אז הוא שלוחו למסור הגט ליד האשה ומה שנתן לידה הוא נותן בשליחתו אז הוי כאלו הקנה להבעל משא''כ כשהסופר כותב ואדם אחר שליח למסור לידה אז הוא פסול. ולהרמב''ן אף בכה''ג כשר וס''ל ממיל' נקנה להבעל במעות שמשלם הוא. ונ''מ מפלוגת' זו אם הסופר שלוחו ליתן לה הגט וכותב בחנם. לדעת הרמ''ה כשר אפי' לא הקנה להבעל אבל להרמב''ן דס''ל דנקנה להבעל במעות שישלם א''כ אם כותב בחנם פסול אם לא הקנה לה בעל. והמחבר ב''י שכתב אף אם שלוחו כותבו צריך שיהיה משל הבעל וכו'. כוונתו דלכתחילה אל יסמוך על סברת הרמ''ה. ואם הבעל נותן מעות להסופר לקנות קלף והדיו כשר משום דהסופר נעשה שלוחו ומזכה לו בעת שקנה. ואם הקלף והדיו של האשה אז לכ''ע פסול אם לא הקנה להבעל. מיהו בקולמוס אין קפיד' בדיעבד ולכתחילה צריך להקנו' להבעל קודם הכתיבה אפי' הקולמוס וכל כלי הכתיבה אפי' אם עשה אותו לשליח למסור לאשתו. ואם לא הקנה לו קודם הכתיבה יקנה לו הסופר הגט אחר הכתיבה. ותשלומי שכר הסופר ס''ל להרמב''ם אחר התקנה תשלם היא. והרא''ש ס''ל דהוא משלם אלא תקנות חז''ל הוא אם תשלם היא הגט כשר ב''ש ועיין כנה''ג:


ב גָּזַל נְיָר וְכָתַב בּוֹ גֵּט וּנְתָנוֹ לָהּ, כָּשֵׁר, אֲפִלּוּ קֹדֶם (ג) יֵאוּשׁ. הגה: אֲבָל גָּזַל גֵּט, כְּגוֹן שֶׁכָּתַב לוֹ הַסוֹפֵר גֵּט וּגְזָלוֹ מִמֶּנּוּ וְלֹא פָּרַע לוֹ, וְגֵרַשׁ בּוֹ, לָא הָוֵי מְגֹרֶשֶׁת (בֵּית יוֹסֵף):
 באר היטב  (ג) יאוש. משום דהוי שינוי דאינו חוזר וכן הדין אם גזל הדיו. אבל גזל הגט דליכ' שינוי אינה מגורשת. לכן אם נתן לו הסופר הגט ולא פרע לו השכר הוי גזל אבל אם נותן לו בהקפה ועדיין לא פרע לו לא הוי גזל ח''מ ב''ש. וכתב הפר''ח דה''מ כשהיה בדעתו של בעל לשלם לו אבל אם כשהסופר נתן לו הגט מיד היה דעתו של בעל שלא לפרוע נמצ' דבאיסורא מטא לידיה וה''ל גזל בידו ואינה מגורשת ואף דבתר הכי הדר ביה ופרע ע''ש. ואיכ' לספוקי אם גזל קלף וכתב בו גט דמימחק שפיר ולא מינכר מחק' אי מיקרי שינוי החוזר לבריית' או לא עיין פר''ח ובש''ך ח''מ סי' שס''ב ושנ''ג:


ג כּוֹתְבִין גֵּט לָאִישׁ אַף עַל פִּי שֶׁאֵין אִשְׁתּוֹ עִמּוֹ, וְהוּא שֶׁיִּהְיוּ הָעֵדִים שֶׁחָתְמוּ בּוֹ מַכִּירִים וְיוֹדְעִים שֶׁזֶּה פְּלוֹנִי וְאִשְׁתּוֹ (ד) פְּלוֹנִית. וְיֵשׁ אוֹמְרִים דְּגַם הַסוֹפֵר צָרִיךְ לְהַכִּירָן (טוּר), וְכֵן נִרְאֶה לִי. וְהַכָּרָה זוֹ אֲפִלּוּ עַל פִּי עֵד אֶחָד, וַאֲפִלּוּ עַל פִּי אִשָּׁה (ה) וְקָרוֹב. הגה: וְצָרִיךְ לְהַכִּיר שֵׁם הָאִישׁ וְהָאִשָּׁה וְשֵׁם אֲבִיהֶם, וְכָל שֶׁהֻחְזְקוּ שְׁלֹשִים יוֹם בָּעִיר, אֵין חוֹשְׁשִׁין לָהֶם יוֹתֵר. וְשֵׁם אָבִיו, נָהֲגוּ לִכְתֹּב עַל פִּי (ו) עַצְמוֹ (בֵּית יוֹסֵף מִמַּשְׁמָעוּת לְשׁוֹן הָרַמְבַּ''ם). וְאִם הָיוּ בְּאוֹתוֹ מָקוֹם שְׁנַיִם שֶׁשְּׁמוֹתֵיהֶם שָׁוִים וּשְׁמוֹת נְשׁוֹתֵיהֶן שָׁוִים, אֵין מְגָרֵשׁ אֶחָד מֵהֶם אֶלָּא בְּמַעֲמַד חֲבֵרוֹ, שֶׁמָּא יִכְתֹּב גֵּט וְיוֹלִיכֶנּוּ לְאֵשֶׁת חֲבֵרוֹ וִיגָרְשֶׁנָּה עָלָיו. וּבִשְׁעַת הַסַכָּנָה, כּוֹתְבִין וְנוֹתְנִין אַף עַל פִּי שֶׁאֵין מַכִּירִים:
 באר היטב  (ד) פלונית. והכרה זו צריך להיות קודם החתימה ובדיעבד כשר אפילו אחר החתימה ח''מ ב''ש: (ה) וקרוב. וה''ה השליח ג''כ נאמן ב''ש: (ו) עצמו. ר''ל אעפ''י שלא הוחזק למ''ד יום ב''ש:


ד לֹא יִכְתְּבֶנּוּ הַסוֹפֵר וְלֹא יַחְתְּמוּ בּוֹ הָעֵדִים, עַד שֶׁיֹּאמַר לָהֶם (ז) הַבַּעַל לִכְתֹּב וְלַחְתֹּם. וּלְכַתְּחִלָּה יֹאמַר לַסוֹפֵר לִפְנֵי הָעֵדִים (בְּסֵדֶר הַגֵּט מהר''א מַרְגָּלִיוֹת). וּכְשֶׁיֹּאמַר לָהֶם הַבַּעַל, יִכְתְּבוּהוּ הֵם בְּעַצְמָם וְלֹא יֹאמְרוּ לַאֲחֵרִים לִכְתֹּב וְלַחְתֹּם. אֲפִלּוּ אָמַר לְבֵית דִּין: תְּנוּ גֵּט לְאִשְׁתִּי, לֹא יֹאמְרוּ (ח) לַסוֹפֵר לִכְתֹּב וְלָעֵדִים לַחְתֹּם, וַאֲפִלּוּ אָמַר לָהֶם: אִמְרוּ לַסוֹפֵר וְיִכְתֹּב וְלָעֵדִים וְיַחְתְּמוּ, לֹא יִכְתֹּב הַסוֹפֵר וְלֹא יַחְתְּמוּ הָעֵדִים עַד שֶׁיִּשְׁמְעוּ מִפִּיו. הגה: עָבַר וְגֵרְשָׁהּ עַל יְדֵי ''אוֹמֵר אִמְרוּ לַסוֹפֵר וְיִכְתֹּב'' כוּ', הָוֵי סָפֵק (ט) מְגֹרֶשֶׁת (טוּר בְּשֵׁם הָרְמַ''ה וּבֵית יוֹסֵף בְּשֵׁם הָרַ''ן וּבָעַל הַתְרוּמָה וּסְמַ''ג וְהַמָּרְדְּכַי וְכָל בּוֹ):
 באר היטב  (ז) הבעל וכו'. סופר שאמר שלא שמע מפי המגרש שצוהו לכתוב. והמסדר גט אומר ששמע והעדים אומרים באומדנות ששמעו מפיו אין עדותם עדות מהריב''ל ח''ג סי' כ''ג: (ח) לסופר. האי לסופר דקאמר היינו אפי' לסופר פלוני רוב פוסקים עיין כנה''ג דף קמ''א ע''ב וב''ש ס''ק ד': (ט) מגורשת. אבל באומר להם שהם יתנו והם מעצמם אמרו לסופר הגט בטל מן התורה לכ''ע עיין ח''מ:


ה אֲפִלּוּ כָּתַב בִּכְתַב יָדוֹ לַסוֹפֵר שֶׁיִּכְתֹּב וְלָעֵדִים שֶׁיַּחְתְּמוּ, לֹא יִכְתְּבוּ וְלֹא יַחְתְּמוּ עַד שֶׁיִּשְׁמְעוּ מִפִּיו, בֵּין שֶׁהוּא פִּקֵּחַ וּבֵין (י) שֶׁנִּשְׁתַּתֵּק, בֵּין שֶׁמְּדַבֵּר וְאֵינוֹ שׁוֹמֵעַ בֵּין שֶׁאֵינוֹ שׁוֹמֵעַ וְלֹא מְדַבֵּר. וְיֵשׁ מַכְשִׁירִין בְּמִי שֶׁנִּשְׁתַּתֵּק לִכְתֹּב וְלַחְתֹּם עַל פִּי כְּתַב יָדוֹ שֶׁיִּכְתֹּב לַסוֹפֵר: כְּתֹב, וְלָעֵדִים: חֲתֹמוּ, וְהוּא שֶׁתְּהֵא דַּעְתּוֹ מְיֻשֶּׁבֶת עָלָיו:
 באר היטב  (י) שנשתתק וכו'. ובפקח גמור אם גירש ע''י כתב. עיין ב''י וב''ש. ומהריב''ל ח''ג ס''ס צ''ג וצ''ו. והרד''ך בית (כ''ג) [י''ט] והר''ם מטראני ח''ב סי' קנ''ה כתבו במקום עיגון יש לסמוך אדברי המקילים בכתיבת יד של פקח. וה''ה במשומד שהוא בארץ מרחקים והדבר קרוב לנמנע לבא לתת גט. דכותבין ע''י כ' ידו ע''ש. וכ''פ בתשובת שבות יעקב ח''א שאלה קי''ד קט''ו ע''ש הסדר ונוסח הגט והרשאתו:


ו מִי שֶׁנִּשְׁתַּתֵּק, וּשְׁאָלוּהוּ אִם רוֹצֶה שֶׁיִּכְתְּבוּ גֵּט לְאִשְׁתּוֹ, וְהִרְכִּין בְּרֹאשׁוֹ, יִתְבָּאֵר בַּסִימָן שֶׁאַחַר זֶה: 

ז אָמַר לַעֲשָׂרָה: כִּתְבוּ גֵּט לְאִשְׁתִּי, אֶחָד כּוֹתֵב בִּשְׁבִיל (יא) כֻּלָּם. וְאִם אָמַר: כֻּלְּכֶם כְּתֹבוּ, אֶחָד כּוֹתֵב בְּמַעֲמַד כֻּלָּם:
 באר היטב  (יא) כולם. וא''צ שיהיה במעמד כולם ודוק' א' כותב אבל אם כתבו שנים הגט פסול כי ל' הקרא וכתב ל' יחיד לכן אם אמר כולכם כתובו לא אמרינן שיכתבו כולם ח''מ. והב''ש כ' עליו היינו בתורף ע''ש. ופר''ח חולק והתיר דמותר לכתוב לכתחלה ב' סופרים ע''ש:


ח אָמַר לַעֲשָׂרָה: כִּתְבוּ וְחִתְמוּ וּתְנוּ גֵּט לְאִשְׁתִּי, אֶחָד כּוֹתֵב וּשְׁנַיִם (יב) חוֹתְמִים וְאֶחָד נוֹתֵן:
 באר היטב  (יב) חותמי'. כלומר שנים אחרים ולא הסופר. מיהו השליח יוכל להיות הסופר ח''מ ב''ש:


ט אָמַר: כֻּלְּכֶם חֲתֹמוּ, אוֹ (יג) שֶׁמְּנָאָם, בֵּין שֶׁמָּנָה כֻּלָּם בֵין שֶׁמָּנָה מִקְצָתָם, וְאָמַר לָהֶם: חִתְמוּ, הֲרֵי זֶה כְּאוֹמֵר כֻּלְּכֶם (יד) חִתְמוּ, וְכֻלָּם צְרִיכִים לַחְתֹּם בּוֹ; וּשְׁנַיִם שֶׁחוֹתְמִים בּוֹ תְּחִלָּה הֵם מִשּׁוּם עֵדִים, וְצָרִיךְ שֶׁלֹּא יְהֵא שׁוּם אֶחָד מֵהֶם פָּסוּל, וְהָאֲחֵרִים מִשּׁוּם תְּנַאי; לְפִיכָךְ, אִם הָיוּ הַשְּׁאָר פְּסוּלִים, אוֹ שֶׁחָתְמוּ זֶה הַיּוֹם וְזֶה לְמָחָר אוֹ אַחַר כַּמָּה יָמִים, כָּשֵׁר, וְהוּא שֶׁיַּחְתְּמוּ כָּל אֶחָד בִּפְנֵי (טו) כֻּלָּם; וַאֲפִלּוּ חָתְמוּ הַשְּׁאָר אַחַר נְתִינַת הַגֵּט, וַאֲפִלּוּ אַחַר (טז) שֶׁנִּשֵׂאת (הָרַ''ן פֶּרֶק קַמָּא דְּגִטִּין), כָּשֵׁר; וְאִם מֵת אֶחָד מֵהֶם קֹדֶם הַחֲתִימָה, הֲרֵי הַגֵּט בָּטֵל וְעַיֵּן לְקַמָּן בְּסָמוּךְ:
 באר היטב  (יג) שמנאם. וה''ה בכתיבה אם מנאם הוי כאומר כלכם וא' כותב במעמד כולם ח''מ ב''ש: (יד) חתמו וכו'. ממשמעו' דבריו משמע שכולם יבואו על החתום אף אלו שלא מנה. אבל רש''י והר''ן לא כ''כ אלא במנה מקצתן לא קפיד רק על המנויים ואלו שלא מנה א''צ לחתום ועיין ב''ח מ''ש בשם מהרש''ל: (טו) כולם. ובדיעבד משמע מתוס' אם לא חתמו זה בפני זה פסול. ולהראב''ד והרמב''ן א''צ שיחתמו אלו משום תנאי בפני אלו הבאים לשם עדות. ולהבעל המאור אפי' אלו משום עדים אין צריך שיחתמו זה בפני זה רק צריכים שיהיו מזומן לחתום וברמב''ם פ''א ובטור סי' ק''ל מבואר אם לא חתמו עידי גט זה בפני זה פסול: (טז) שנשאת. הח''מ חולק ע''ש:


י וְאִם אָמַר: כֻּלְּכֶם חִתְמוּ מִשּׁוּם עֵדִים, צָרִיךְ שֶׁיִּהְיוּ כֻּלָּן כְּשֵׁרִים וְשֶׁיַּחְתְּמוּ כֻּלָּם בּוֹ בַּיּוֹם. וְיֵשׁ אוֹמְרִים שֶׁאֲפִלּוּ אָמַר סְתָם: כֻּלְּכֶם חִתְמוּ, דִּינוֹ כִּמְפָרֵשׁ וְאוֹמֵר: כֻּלְּכֶם חִתְמוּ מִשּׁוּם עֵדִים, וְנִרְאֶה לִי דְּיֵשׁ לְהַחֲמִיר כִּסְבָרָא זוֹ: 

יא תִּקְּנוּ (יז) חֲכָמִים שֶׁהָאוֹמֵר לְרַבִּים לִכְתֹּב גֵּט אוֹ לַחְתֹּם אוֹ לְהוֹלִיךְ גֵּט לְאִשְׁתּוֹ; אִם לִכְתִיבָה, יֹאמַר לָהֶם: כָּל אֶחָד מִכֶּם יִכְתֹּב גֵּט לְאִשְׁתִּי, וְכֵן לְהוֹלָכָה: כָּל אֶחָד מִכֶּם יוֹלִיךְ; וְאִם לַחֲתִימָה, יֹאמַר לָהֶם: כָּל שְׁנַיִם מִכֶּם יַחְתְּמוּ בְּגֵט זֶה:
 באר היטב  (יז) חכמים וכו'. מיהו אם אמר סתם כשר אם חתמו שנים. ואם אמר בפי' כולכם חתמו פסול אם לא חתמו כולם אפילו אחר התקנה ב''ש:




סימן קכא - צריך להיות בדעתו מכתיבה עד נתינה
ובו ח' סעיפים 
א צָרִיךְ שֶׁיִּהְיֶה בְּדַעְתּוֹ בְּשָׁעָה שֶׁמְּצַוֶּה לְכָתְבוֹ. לְפִיכָךְ, אִם אֲחָזוֹ רוּחַ (א) רָעָה בְּשָׁעָה שֶׁמְּצַוֶּה לְכָתְבוֹ, אֵין כּוֹתְבִין אוֹתוֹ אֲפִלּוּ לִכְשֶׁיַּבְרִיא. וְכֵן הַשִּׁכּוֹר, שֶׁהִגִּיעַ לְשִׁכְרוּתוֹ שֶׁל לוֹט, וְאָמַר: כִּתְבוּ, אֵין כּוֹתְבִין. וְאִם לֹא הִגִּיעַ, הֲרֵי זֶה (ב) סָפֵק:
 באר היטב  (א) רעה וכו'. ולא מהני בדיקה ואם כתבו לכ''ע הגט בטל ב''ש: (ב) ספק. ר''ל שאין ברור לנו שהגיע. הרי זה ספק ומזה יש סמך דיש למנוע להם דאל ישתו ביום הגט דברים המשכרים. ואם בעת שצוה לכתוב לא היה שיכור ואח''כ נעשה שיכור מותר לכתוב הגט בעת שכרותו. ב''ש. ובספר תומת ישרים סי' ג' כ' דיש חכמים שנוהגים להתענות ביום שנותנין גט עיין כנה''ג דף קמ''ב ע''א:


ב הָיָה בָּרִיא בְּשָׁעָה שֶׁצִּוָּה לְכָתְבוֹ, וְאַחַר כָּךְ אֲחָזוֹ הַחֹלִי, אֵין כּוֹתְבִים אוֹתוֹ בְּעוֹדוֹ בְּחָלְיוֹ. וְאִם כְּתָבוּהוּ וּנְתָנוּהוּ קֹדֶם שֶׁיַּבְרִיא, אִם הוּא חֹלִי דְּסַמֵּהּ בִּידָן, הֲרֵי זֶה פָּסוּל; וְאִם לָאו, אֵינוֹ גֵּט. הגה: אֲבָל לְאַחַר שֶׁנִּתְרַפֵּא, כּוֹתְבִין וְנוֹתְנִין, אֲפִלּוּ מִחָה בְּחָלְיוֹ שֶׁלֹּא לִתְּנוֹ (טוּר): 

ג מִי שֶׁהוּא עִתִּים (ג) חָלִים (פֵּרוּשׁ, בָּרִיא, מִן ''וְתַחֲלִימֵנִי וְהַחֲיֵינִי'' (יְשַׁעְיָה לח, טז)) עִתִּים שׁוֹטֶה, כְּשֶׁהוּא חָלִים, הֲרֵי הוּא כְּפִקֵּחַ לְכָל דְּבָרָיו. וְאִם גֵּרַשׁ בְּאוֹתָהּ שָׁעָה גִּטּוֹ גֵּט. וַאֲפִלּוּ חָלִים בְּעָלְמָא, שֶׁאֵינוֹ שָׁפוּי לְגַמְרֵי וְעַיֵּן לְעֵיל סִימָן קי''ט סָעִיף ו':
 באר היטב  (ג) חלים. היינו כשידוע הזמן כשהוא חלים אז דינו כפקח עיין ח''מ:


ד שְׁכִיב מְרַע שֶׁמְּצַוֶּה לִכְתֹּב גֵּט, צָרִיךְ לְדַקְדֵּק בּוֹ שֶׁיְּהֵא שָׁפוּי בִּשְׁעַת כְּתִיבָה וּבִשְׁעַת (ד) נְתִינָה. הגה: וְאֵין צָרִיךְ בְּדִיקָה כְּמוֹ נִשְׁתַּתֵּק, אֶלָּא בּוֹדְקִין אוֹתוֹ קְצָת לִרְאוֹת אִם דַּעְתּוֹ מְיֻשֶּׁבֶת עָלָיו (בֵּית יוֹסֵף):
 באר היטב  (ד) נתינה. (וכ''כ) [וכ''ש] בעת שצוה לכתוב. אבל אם נשתטה בין הכתיבה להנתינה וחזר ונשתפה או אחר שכתב קצת הגט נשתטה ולא כ' יותר עד שחזר ונשתפה כ' ב''י דאין קפיד'. מיהו בתוספת ובד''מ משמע דיש קפיד'. וטוב לחוש לכתחלה ומיהו בדיעבד יש להקל. ואם לא בדקו הש''מ המדבר בעת הכתיבה והנתינה כ' הב''י דכשר. ואפי' לא בדקו בעת שצוה לכתוב נמי כשר בדיעבד. ואם נשתתק בחליו. צריך בדיקה ובדיעבד כשר היכא דלא אפשר ב''י עיין ב''ש שמסיק דאין להקל:


ה מִי שֶׁנִּשְׁתַּתֵּק, וּשְׁאָלוּהוּ אִם רוֹצֶה שֶׁיִּכְתְּבוּ גֵּט לְאִשְׁתּוֹ, וְהִרְכִּין (ה) בְּרֹאשׁוֹ לוֹמַר הֵן, בּוֹדְקִין אוֹתוֹ בִּדְבָרִים אֲחֵרִים בְּסֵרוּגִין, חַד הֵן (ו) וּתְרֵין לָאו, חַד לָאו וּתְרֵין הֵן, אִם הִרְכִּין בְּרֹאשׁוֹ עַל לָאו לָאו וְעַל הֵן הֵן, הֲרֵי אֵלּוּ יִכְתְּבוּ וְיִתְּנוּ. הגה: וְיֵשׁ אוֹמְרִים דְּבוֹדְקִין אוֹתוֹ עַל יְדֵי (ז) פֵּרוֹת שֶׁאֵינָם נִמְצָאִים אֶלָּא בַּקַּיִץ וְשׁוֹאֲלִין אוֹתוֹ בִּימוֹת הַחֹרֶף (טוּר) אִם רוֹצֶה שֶׁיִּלְקְטוּ לוֹ מִן הָאִילָן, אוֹ לְהֵפֶךְ (כָּךְ פֵּרְשׁוּ הַתּוֹסָפוֹת):
 באר היטב  (ה) בראשו. אע''ג דע''פ כתב אין מגרשין עד שישמעו קולו. מ''מ הרכין עדיף דהוי כקול. ופקח שהרכין לדעת רוב פוסקים מגרשין. אלא לתירוץ א' של הרא''ש אין מגרשין כיון דאפשר לו לדבר ב''ש: (ו) ותרין לאו. ואם שאלוהו ג''פ הן וג''פ לאו רצופים לא מהני. ובתוס' ובטור מוכח אפילו כששואלים אוחו בסירוגים שואלים לו חד הן ותרי לאו חד הן ותרי לאו כי היכא דלא להוי ג' לאוין רצופים ולא כש''ע שכתב חד הן ותרי לאו חד לאו וכו'. ורש''י פירש בסירוגין היינו בשיהה בין שאלה לשאלה ע''ש ויש לחוש לדבריו עיין ב''ש: (ז) פירות. משמע דצריך אלו ששה בדיקות ובסירוגין אפילו אם בודק ע''י פירות ב''ש עיין ב''ח:


ו וְדַוְקָא כְּשֶׁנִּשְׁתַּתֵּק, (ח) אוֹ אִלֵּם הַשּׁוֹמֵעַ וְאֵינוֹ מְדַבֵּר, סוֹמְכִין עַל רְמִיזָתוֹ לְהוֹצִיא. אֲבָל חֵרֵשׁ שֶׁאֵינוֹ שׁוֹמֵעַ וְאֵינוֹ (ט) מְדַבֵּר, אֵינוֹ מוֹצִיא אֶת אִשְׁתּוֹ בִּרְמִיזָה, אִם נְשָּׂאָה כְּשֶׁהָיָה פִּקֵּחַ אוֹ שֶׁנָּפְלָה לוֹ יְבָמָה מֵאָחִיו פִּקֵּחַ. אֲבָל אִם נָשָׂא אִשָּׁה כְּשֶׁהוּא חֵרֵשׁ, אֲפִלּוּ הִיא פִּקַּחַת, מוֹצִיא (י) בִּרְמִיזָה. (וְעַיֵּן בְּחשֶׁן הַמִּשְׁפָּט סִימָן רל''ה סָעִיף י''ט):
 באר היטב  (ח) או אילם ר''ל מתחלת ברייתו כך: . (ט) מדבר. ה''ה כתיבת ידו נמי לא מהני ח''מ. בתשובת הרא''ש סוף כלל פ''ה כתב דחרש ששומע כשמדברים עמו בקול רם אינו חרש אלא שכבדו אזניו משמוע והרי הוא כמו שאינו מדבר ע''ש: (י) ברמיזה. משמע דא''צ בדיקה דכשם שכנס ברמיזה כך מוציא ברמיזה. אבל קצת פוסקים כתבו דבודקים אותו לכן אין להקל בזה. וההיא רמיזה היינו בראשו ובידיו אבל קפיצה בפיו לא מהני. וכתיבת ידו להרמב''ם מהני אבל לשאר פוסקים לא מהני כת''י. ורמיזה שעושה בגופו עדיף. מיהו אם כנס ע''י כתיבה יש לומר כשם שכנס ע''י כתיבה כך הוא מגרש. וכן אם כנס ע''י קפיצה מגרש ע''י קפיצה. וחרש המגרש כותבין גט כשאר נוסח הגט ונותנים כתב להאשה שגירש אותה ע''י הב''ד כדין ע''י רמיזה. והנוסחא עיין ברי''ו בתשובת צמח צדק סי' ס''ח. ואפילו אם היה מקדש בעצמו מהני הגט מה שהסופר כותב ע''י רמיזתו ועיין תשובת צמח צדק סי' ע''ז איך יתנהג כשהחרש מקדש. ועי' ב''ש:


ז גּוֹסֵס (פֵּרוּשׁ, תַּרְגּוּם ''עַל צַד תֵּאָמַנָה'' (יְשַׁעְיָה ס, ד), עַל גִּסְסֵיהֶן, כְּלוֹמַר עַל חָזֶה שֶׁלָּהֶן וְעִנְיַן גּוֹסֵס הוּא שֶׁהַקָרוֹב לְמִיתָה מַעֲלֶה לֵחָה בִּגְרוֹנוֹ מִפְּנֵי צָרוּת הֶחָזֶה), הֲרֵי הוּא כְּחַי וְיָכוֹל לְגָרֵשׁ. הגה: וְיֵשׁ אוֹמְרִים דַּוְקָא גּוֹסֵס שֶׁמְּדַבֵּר, אֲבָל אֵינוֹ מְדַבֵּר, (יא) לֹא (סְמַ''ג וּסְמַ''ק וְהַמָּרְדְּכַי), וְיֵשׁ לְהַחֲמִיר:
 באר היטב  (יא) לא. ובנשחט בו שנים וכו' דבסעיף שאח''ז חשיב יותר חי עיין באחרונים:


ח שָׁחֲטוּ בּוֹ שְׁנַיִם אוֹ רֹב שְׁנַיִם, וְכֵן אִם הָיָה מְגֻיָּד אוֹ צָלוּב וְהַחַיָּה אוֹכֶלֶת בּוֹ, וְרָמַז וְאָמַר: כִּתְבוּ גֵּט לְאִשְׁתִּי, כּוֹתְבִין וְנוֹתְנִין כָּל עוֹד שֶׁנִּשְׁמָתוֹ בּוֹ. וְהוּא הַדִּין לְנָפַל מִן הַגַּג. מִיהוּ צָרִיךְ בְּדִיקָה (יב) שָׁלשׁ פְּעָמִים כְּנִּשְׁתַּתֵּק (כֵּן כָּתַב הָרַ''ן):
 באר היטב  (יב) ג''פ. כתב ב''ח אנו אין אנו בקיאין בבדיקות הללו. וחה''מ כתב עליו דלא משמע כן מדברי הרמ''א ע''כ צריך להתיישב בדבר. מיהו נראה חולי המדבר מודה הב''ח דהא א''צ בדיקה ממש. וכן בנשחט דהא לרוב פוסקים א''צ בדיקה כלל ב''ש:




סימן קכב - אמר לכתב הגט וטעה או נאבד
ובו ב' סעיפים 
א אָמַר לַסוֹפֵר וְלָעֵדִים לִכְתֹּב וְלַחְתֹּם וְלִתֵּן גֵּט לְאִשְׁתּוֹ, וְכָתְבוּ וְחָתְמוּ וְנָתְנוּ לָהּ, וְנִמְצָא (א) פָּסוּל אוֹ שֶׁכְּתָבוּהוּ וְנֶאֱבַד, יְכוֹלִים לִכְתֹּב גֵּט אַחֵר. וְאִם לֹא נֶאֱבַד, וְהֵם מְסֻפָּקִים אִם הוּא כָּשֵׁר מִכַּמָּה חֻמְרוֹת שֶׁנָּהֲגוּ לְהַחֲמִיר, הֲרֵי עָשׂוּ שְׁלִיחוּתָם וְצָרִיךְ לַחֲזֹר הַבַּעַל לוֹמַר לָהֶם לִכְתֹּב וְלַחְתֹּם. הגה: וְאִם הָעֵדִים רוֹצִים לִכְתֹּב אַחֵר וְלִתֵּן לָהּ שְׁנֵיהֶם, הָרְשׁוּת (ב) בְּיָדָם וְאֵין צְרִיכִים לִשְׁאֹל לַבַּעַל (תְּשׁוּבַת הָרַשְׁבָּ''א הוּבְאָה בַּבֵּית יוֹסֵף). לָכֵן אִם הַבַּעַל הוֹלֵךְ מֵהָעִיר, יֹאמַר שֶׁהוּא נוֹתֵן לָהֶם רְשׁוּת לִכְתֹּב וְלַחְתֹּם גֵּט מֵאֶחָד עַד מֵאָה עַד שֶׁיְּהֵא אֶחָד כָּשֵׁר בֵּין בִּכְתִיבָה בֵּין בַּחֲתִימָה לְדַעַת הָרַב שֶׁבָּעִיר בְּלִי שׁוּם פִּקְפּוּק, הגה: וּלְכָל מִי (ג) שֶׁמַּרְאֶה אוֹתוֹ (סֵדֶר גִּטִּין). אֲבָל אִם הַבַּעַל בָּעִיר, אֵין (ד) לִסְמֹךְ עַל זֶה וְיֵשׁ לַבַּעַל לַחֲזֹר וּלְצַוּוֹת כָּל פַּעַם לָעֵדִים וְלַסוֹפֵר (בֵּית יוֹסֵף בְּשֵׁם ר''ת); וְכֵן נוֹהֲגִין שֶׁחוֹזֵר וּמְצַוֶּה כְּמוֹ בָּרִאשׁוֹנָה, גַּם מַקְנֶה לָהֶם (ה) הַקְּלָף וְהַדְּיוֹ אִם לֹא נִשְׁאַר לַסוֹפֵר מִמַּה שֶּׁהִקְנָה לוֹ בָּרִאשׁוֹנָה (כֵּן נִמְצָא בְּסֵדֶר גִּטִּין). וְיֵשׁ אוֹמְרִים הָא דְּאָמְרִינַן עָשׂוּ עֵדִים וְסוֹפֵר שְׁלִיחוּתָן צָרִיךְ לַחֲזֹר וּלְצַוּוֹת, הַיְנוּ דַּוְקָא אִם כְּבָר נֶחְתַּם, וְנִפְסַל; אֲבָל אִם עֲדַיִן לֹא נֶחְתַּם, יְכוֹלִין לִכְתֹּב אַחֵר וְאֵין הַבַּעַל צָרִיךְ לְצַוּוֹת (בֵּית יוֹסֵף בְּשֵׁם הָרשב''ץ), אֲבָל נָהֲגוּ לְהַחֲמִיר בְּכָל עִנְיָן:
 באר היטב  (א) פסול. היינו אפי' פסול מדרבנן ב''י: (ב) בידם. ואין ליתן שני גיטין אלא מדוחק ב''ש: (ג) שמראה אותו. ולך כ''כ בד''מ. ואז יוכל הסופר למשוך האותיות בלי רשות הרב. ד''מ: (ד) לסמוך ע''ז. משום דדמיא לברירה ומאן דלית ליה ברירה א''א הוברר הדבר למפרע שע''ז הגט היה דעתו של הבעל ועיין בתוס' דגיטין דף כ''ד ע''ב ד''ה לאיזו שארצה וכו' דכתבו בשם ר''י דאפילו למ''ד בעלמא יש ברירה הכא כ''ע מודה ע''ש. וכן אם הבעל בעיר אין תקנה לכתוב גט אחר וליתן שניהם. וכל זה איירי אם הגט אין נפסל מדינא. אבל אם נמצא בו פסול א''צ הבעל לחזור ולצוות דהא עדיין לא עשאו שליחתן אבל המנהג הוא שהבעל חוזר ומצוה. וכתב הח''מ אפילו נכתב רק מקצת ואירע פסול חוזר ומצוה וטוב להקנות בתחלה הרבה קלף ודיו אז א''צ להקנות לו הקלף ודיו. ועיין בסדר הגט סעיף ט''ו: (ה) הקלף. הלשון מגומגם כי לא מצינו שהבעל צריך להקנות להסופר הקלף ב''ש. ופר''ח כתב שט''ס היא וצ''ל גם מקנה לו. דקאי אסופר (ויתנם) [שיקנה] לבעל הקלף והדיו ע''ש:


ב אָמַר לָהֶם: כִּתְבוּ וְחִתְמוּ וּתְנוּ לְשָׁלִיחַ וְיוֹלִיךְ (ו) לָהּ, וְכָתְבוּ וְנָתְנוּ לְשָׁלִיחַ וְנִמְצָא הַגֵּט פָּסוּל אוֹ בָּטֵל, אֵין כּוֹתְבִין גֵּט אַחֵר עַד שֶׁיִּמָּלְכוּ בַּבַּעַל. וְאִם לֹא נִמְלְכוּ בּוֹ וְכָתְבוּ גֵּט אַחֵר כָּשֵׁר וּנְתָנוּהוּ לְשָׁלִיחַ וּנְתָנוֹ לָהּ, הֲרֵי זוֹ סָפֵק מְגֹרֶשֶׁת. הגה: וְיֵשׁ אוֹמְרִים דְּכָל שֶׁנִּמְצָא הַגֵּט בָּטֵל אוֹ פָּסוּל כּוֹתְבִין גֵּט אַחֵר, אֶלָּא שֶׁאִם נֶאֱבַד מִיַּד הַשָּׁלִיחַ דִּינוֹ כְּמוֹ שֶׁנִּתְבָּאֵר (טוּר). וְכָל זֶה שֶׁאָמַר לָהֶם לִכְתֹּב (ז) וְלִתֵּן, אֲבָל נָתַן לַשָּׁלִיחַ גֵּט לְהוֹלִיכוֹ וְנִמְצָא פָּסוּל, פְּשִׁיטָא שֶׁאֵינָן יְכוֹלִין לִכְתֹּב אַחֵר בְּלֹא רְשׁוּת שֶׁלּוֹ (בֵּית יוֹסֵף בְּשֵׁם תְּשׁוּבַת הָרַשְׁבָּ''א, וְכֵן מַשְׁמַע מִתְּשׁוּבַת הָרַמְבַּ''ן סִימָן קמ''ה):
 באר היטב  (ו) לה וכו'. וה''ה אם לא אמר ויוליך לה נמי ספק עיין ב''י וב''ח ח''מ ב''ש: (ז) וליתן וכו'. ממילא לא עשאו שליח על גט פרטי רק אמר להם כתבו גט ותנו לשליח ואז אם נמצא הגט פסול אמרינן גט כזה לא צוה ליתן לשליח. אבל אם הוא לקח גט מיד סופר ואמר לשליח הולך גט זה ונמצא פסול אין לסופר לכתוב גט אחר ולמסרו לשליח דאין להם לעשות שליח בלא ידיעת הבעל ואף שצוה לסופר לכתוב עד מאה גיטין מ''מ השליח לא נעשה שליח מן הבעל רק על גט א' שמסר לידו אם לא שאמר בהדיא גם לשליח הולך כ''כ גיטין עד שיהא א' מהם כשר לדעת הרב ח''מ ע''ש. נאבד הגט מן האשה אחר שנתגרשה והאשה רוצה ראיה להנשא אין כותבין לה גט אחר הרדב''ז ח''א סי' פ''ה ע''ש:




סימן קכג - מי ראוי לכתב הגט, ונכתב ונתן בשבת
ובו ה' סעיפים 
א הַכֹּל כְּשֵׁרִים לִכְתֹּב הַגֵּט, חוּץ מֵחֲמִשָּׁה: גּוֹי וְעֶבֶד וְחֵרֵשׁ שׁוֹטֶה וְקָטָן. אֲפִלּוּ הָאִשָּׁה בְּעַצְמָהּ, אִם אָמַר לָהּ הַבַּעַל לְכָתְבוֹ, יְכוֹלָה לְכָתְבוֹ וְתַקְנֶה אוֹתוֹ (א) לַבַּעֲלָהּ וְחוֹזֵר וְנוֹתְנוֹ לָהּ. הגה: וְהַבַּעַל לְכַתְּחִלָּה לֹא יִכְתֹּב הַגֵּט בְּעַצְמוֹ, גַּם לֹא יְצַוֶּה לַסוֹפֵר כֵּיצַד יִכְתֹּב, אֶלָּא אוֹמֵר לוֹ, סְתָם, לִכְתֹּב (מָצָא בַּקוּנְטְרֵסִים). וְיֵשׁ אוֹמְרִים דְּיֵשׁ לְהַחֲמִיר שֶׁגַּם קָרוֹב לֹא (ב) יִכְתֹּב לְכַתְּחִלָּה, הֵיכָא דְּאֶפְשָׁר בְּאַחֵר (מַהֲרִי''ק שֹׁרֶשׁ ק''ו). וּלְכַתְּחִלָּה יִכְתֹּב הַסוֹפֵר בְּיָדוֹ (ג) הַיְמָנִית; וְאִם הוּא אִטֵּר יָד, יִכְתֹּב בִּשְׂמֹאלוֹ (מ''כ בְּתִקוּן יָשָׁן):
 באר היטב  (א) לבעלה. ע''ל סי' ק''ך ס''ק ב': (ב) יכתוב. והיכא דלא אפשר פשיטא דאין קפידא כלל ב''י ח''מ: (ג) הימנית. משמע בדיעבד כשר אם כתב ביד השמאלית אפי' אם אין שולט בשתי ידיו ח''מ. וב''ש כתב דאינו כשר אלא במקום עיגון או בדיעבד דכבר ניתן ע''ש:


ב יִשְׂרָאֵל שֶׁהֵמִיר, אוֹ שֶׁהוּא מְחַלֵּל שַׁבָּתוֹת בְּפַרְהֶסְיָא, הֲרֵי הוּא (ד) כְּגוֹי לְכָל דָבָר:
 באר היטב  (ד) כגוי. עיין ב''ש. אוכל נבילות להכעיס. ומחלל שבת בצינעא. וטבח שיצא טריפה מתחת ידו כשרים לכתחלה לכתוב גט הרדב''ז סימן רע''ה:


ג כָּתַב הַגֵּט אֶחָד מֵאֵלּוּ (ה) הַחֲמִשָּׁה, אֵינוֹ גֵּט אַף עַל פִּי שֶׁחָתְמוּ בּוֹ עֵדִים כְּשֵׁרִים וְנִמְסַר לָהּ בִּכְשֵׁרִים. בַּמֶּה דְבָרִים אֲמוּרִים, בְּשֶׁכָּתַב הַתֹּרֶף; אֲבָל אִם לֹא כָּתַב אֶלָּא הַטֹּפֶס, וְהִנִּיחַ מְקוֹם הַתֹּרֶף שֶׁהוּא מְקוֹם הָאִישׁ וְהָאִשָּׁה וְהַזְּמַן וַ''הֲרֵי אַתְּ מֻתֶּרֶת לְכָל אָדָם'', וּכְתָבוֹ הַפִּקֵּחַ הַגָּדוֹל הַיִּשְׂרְאֵלִי לִשְׁמוֹ, הֲרֵי זֶה גֵּט כָּשֵׁר. וְיֵשׁ אוֹמְרִים דַּאֲפִלּוּ בְּכִי הַאי גַּוְנָא פָּסוּל מִדְּרַבָּנָן (טוּר בְּשֵׁם ר''י):
 באר היטב  (ה) החמשה וכו'. למעשה יש מחמירין דהוי ספק מגורשת ח''מ ועיין ב''ש ס''ק ה':


ד מֻתָּר לְהַנִּיחַ חֵרֵשׁ שׁוֹטֶה וְקָטָן לִכְתֹּב טֹפֶס הַגֵּט לְכַתְּחִלָּה, וְהוּא שֶׁיִּהְיֶה גָּדוֹל (ו) הַפִּקֵּחַ עוֹמֵד עַל גַּבָּן. אֲבָל הַגּוֹי וְהָעֶבֶד אֵין כּוֹתְבִין טֹפֶס לְכַתְּחִלָּה וַאֲפִלּוּ יִשְׂרָאֵל עוֹמֵד עַל גַּבָּן:
 באר היטב  (ו) הפקח. ולדעת הי''א שכתב רמ''א לפני זה אפילו בדיעבד פסול מדרבנן ולא מהני גדול עומד ע''ג. ויותר מסתבר דהג''ה וי''א וכו' שייך כאן דאיירי אפי' אם גדול עע''ג ואפ''ה פסול מכ''ש בסעיף שלפני זה דלא איירי כשהגדול עע''ג דפסול ח''מ ב''ש:


ה הַכּוֹתֵב גֵּט בְּשַׁבָּת אוֹ בְּיוֹם הַכִּפּוּרִים, בְּשׁוֹגֵג, וּנְתָנוֹ לָהּ, הֲרֵי זוֹ מְגֹרֶשֶׁת. כְּתָבוֹ (ז) וַחֲתָמוֹ בְּזָדוֹן בּוֹ בַּיּוֹם אוֹ בְּיוֹם טוֹב, וּנְתָנוֹ לָהּ, אֵינָהּ מְגֹרֶשֶׁת, שֶׁהֲרֵי הָעֵדִים פְּסוּלִים מִן הַתּוֹרָה. כְּתָבוֹ בְּיוֹם טוֹב בְּזָדוֹן, וְנִמְסַר לָהּ בִּפְנֵי (ח) עֵדִים כְּשֵׁרִים, הֲרֵי זֶה גֵּט פָּסוּל. הגה: אֲבָל כְּתָבוֹ בְּזָדוֹן בְּיוֹם כִּפּוּרִים וְשַׁבָּת, הֲרֵי זֶה בָּטֵל מִדְּאוֹרָיְתָא, (כֵּן דִּקְדֵּק הַבֵּית יוֹסֵף). וְאֵין לְגָרֵשׁ (ט) בַּלַּיְלָה, וְאִם גֵּרַשׁ בַּלַּיְלָה יֵשׁ אוֹמְרִים דְּהָוֵי גֵּט פָּסוּל (ר''י מִינְץ). וְלָכֵן לְאַחַר שֶׁהִתְפַּלְּלוּ הַקָּהָל עַרְבִית אַף עַל פִּי שֶׁעֲדַיִן הַיּוֹם גָּדוֹל, אֵין לְגָרֵשׁ (בִּתְרוּמַת הַדֶּשֶׁן סִימָן רמ''ח). וְעַיֵּן לְקַמָּן סוֹף סִימָן קנ''ד סָעִיף פ''ח וּפ''ט:
 באר היטב  (ז) וחתמו. הכלל הוא בשבת וי''כ אם כתב בפרהסיא במזיד נעשה הסופר מומר אע''ג דק''ל דלא נעשה מומר אם עשה עבירה פ''א. כאן הוי כל ב' אותיות כמעשה אחר. ואם כותב בי''ט לא נעשה מומר אלא נעשה רשע ובסופר ליכא פסול אם נעשה רשע אבל אם העדים רשעים פסול. אבל הגט אינו בטל מדאורייתא כיון דאיכא עידי מסירה: (ח) עדים. ר''ל וגם חתמו העדים בזדון אז הוא פסול אבל אם לא חתמו עליו עדים כלל ונמסר בפני עידי מסירה אף שנכתב בזדון בי''ט הגט כשר: (ט) בלילה. היינו שאין נותנים הגט בלילה אבל כותבין וחותמין בלילה כמ''ש סי' קכ''ו. ואם התפללו הקהל ערבית אפילו הוא לא התפלל הוי כלילה. והב''י סי' קנ''ז כתב ואיני יודע טעם לדין זה. וי''א משום דהוי כדין ואין דנין בלילה. והב''י השיג ע''ז וכ''מ מהרמ''א דליתא טעם זה דהא מתיר ליקח שכר מסידור הגט משום דלאו דין הוא ועיין בסדר הגט. וכן פסק הב''י לקמן סי' קנ''ד דבשעת הדחק אפ' בלילה ממש יכתב וינתן ע''ש. ומהרח''ש בתשובה סי' ל''ב התיר בפשיטות בשעת הדחק וכן דעת מהרדב''ז סי' פ''ד והביא ראיה ממ''ש התוספות פרק נגמר הדין דאלת''ה האיך אדם נותן שלום לחבירו בלילה והיאך אשה מתגרשת בלילה ע''ש. ופר''ח הביא ראיה מס''פ מי שאחזו הכל מודים היכא דאמר לכשתצא חמה מנרתקה. ופרש''י שם באומר לאשתו בלילה זה גטך לשתצא חמה מנרתקה אלמא דמותר למיהב גיטא בלילה ע''ש. ועיין כנה''ג סי' קל''ז דף ק''ס ע''ב:




סימן קכד - על מה נכתב הגט
ובו ט' סעיפים 
א גֵּט שֶׁכְּתָבוֹ עַל אִסוּרֵי הֲנָאָה, (א) כָּשֵׁר. מִיהוּ, בְּדָבָר שֶׁצָּרִיךְ (ב) בִּעוּר מִן הָעוֹלָם וְצָרִיךְ שְׂרֵפָה, אִם כָּתַב עָלָיו הַגֵּט, בָּטֵל (הָרַ''ן פֶּרֶק בָּתְרָא דְּגִטִּין):
 באר היטב  (א) כשר. הרמב''ם והטור מכשירים אפינו לכתחלה וכ''פ הב''ח. והח''מ לא כ''כ ע''ש: (ב) ביעור וכו'. דס''ל כל העומד לשרוף כשרוף דמי והוי כאלו האותיות פורחות באויר. ועיין ח''מ ב''ש. ומ''ש הב''ש ורש''י כתב במנחות דף ק''ב דקי''ל כר''ש ע''ש. לא מצאתי שם כלום. גם כל הראיות שמביא הב''ש ע''ש. לא ראיתי ממנו שום הוכחה שהרמב''ם פסק כר''ש. ואדרבה בפירוש המשנה בב''ק פרק מרובה פסק בהדיא (ואינו) [ואין] הלכה כר''ש ע''ש פר''ח חולק ופסק דהגט כשר כשאר איסורי הנאה ע''ש פלפול ארוך והעלה דהרמב''ם ס''ל כל העומד לשרוף לאו כשרוף דמי זולת במידי דבעי שיעור ע''ש:


ב כּוֹתְבִין הַגֵּט עַל דָּבָר שֶׁיָּכוֹל לְהִזְדַּיֵּף, וְהוּא שֶׁיִּתְּנֶנּוּ לָהּ בְּעֵידֵי מְסִירָה. כֵּיצַד, כּוֹתֵב עַל הַנְּיָר הַמָּחוּק וְעַל הַדִּפְתְּרָא וְעַל הַחֶרֶס וְעַל הֶעָלִין וְעַל יַד הָעֶבֶד וְעַל קֶרֶן (ג) הַפָּרָה, וּמוֹסֵר לָהּ (ד) הָעֶבֶד וְהַפָּרָה אוֹ שְׁאָר דְּבָרִים בִּפְנֵי עֵדִים. אֲבָל לֹא יַחְתֹּךְ יַד הָעֶבֶד וְקֶרֶן הַפָּרָה וְיִתֵּן לָהּ, וְאִם כָּתַב [וְחָתַךְ] וְנָתַן לָהּ, אֵינוֹ גֵּט, מִשּׁוּם דְּבָעֵינָן שֶׁלֹּא תְּהֵא קְצִיצָה בֵּין כְּתִיבָה לִנְתִינָה. הגה: וְכוֹתְבִין עַל כָּל דָּבָר תָּלוּשׁ (טוּר) וְיֵשׁ אוֹמְרִים דַּוְקָא בְּדָבָר שֶׁהוּא שֶׁל קְיָמָא, אֲבָל אִם כָּתַב בְּעָלֶה שֶׁל בְּצָלִים אוֹ יְרָקוֹת וְכַדּוֹמֶה לָזֶה, פָּסוּל (הָרַ''ן פֶּרֶק שֵׁנִי). וּלְכַתְּחִלָּה יֵשׁ לְכָתְבוֹ עַל קְלָף מְתֻקָּן (ה) לְסֵפֶר תּוֹרָה תְּפִלִּין וּמְזוּזוֹת, אֲבָל לֹא בָּעִינָן מְעֻבָּד לִשְׁמוֹ; אֲבָל אֵין עִכּוּב בְּדָבָר זֶה (מ''כ בְּסֵדֶר גִּטִּין) וַאֲפִלּוּ אִם נִכְתַּב עַל נְיָר שֶׁקּוֹרִין (ו) פַּפִּי''ר, בְּכָל כְּתָב, כָּשֵׁר (גַּם זֶה שָׁם). וְעַיֵּן לְקַמָּן רֵישׁ סִימָן קכ''ו:
 באר היטב  (ג) הפרה. ואם חקק הגט על יד האשה אינה מגורשת דלא נתן לה כלום ד''מ: (ד) העבד. וא''צ העבד להיות כפות ב''ש: (ה) לס''ת. כלומר גוף התיקון יהיה מתוקן כס''ת אבל א''צ עיבוד לשמה אחרונים: (ו) פפי''ר. ובירושלים תוב''ב נתפשט המנהג לכתוב הגט על הנייר פר''ח:


ג טוֹב לַחְתֹּךְ הַנְּיָר לְמִדַּת הַגֵּט, שֶׁלֹּא יִצְטָרֵךְ לַחְתֹּךְ מִמֶּנּוּ אַחַר כְּתִיבָה. וְאִם טָעָה הַסוֹפֵר לְאַחַר שֶׁכָּתַב קְצָתוֹ וְרוֹצֶה לְהַתְחִיל בְּאוֹתוֹ נְיָר עַצְמוֹ, יַחְתֹּךְ תְּחִלָּה הַמּוּעָט שֶׁכָּתַב. הגה: אִם כְּתָבוֹ עַל נְיָר גָּדוֹל, וַחֲתָכוֹ (ז) לְאַחַר הַכְּתִיבָה קֹדֶם הַנְּתִינָה, (ח) פָּסוּל. אֲבָל אִם חָתַךְ מִמֶּנּוּ מְעָט, כְּדֵי לְיַפּוֹתוֹ, לָא מִקְּרֵי קְצִיצָה (טוּר בְּשֵׁם הָרֹא''שׁ). וְכָל שֶׁלֹּא חָתַךְ מִמֶּנּוּ הַרְבֵּה יוֹתֵר מִכְּתִיבַת הַגֵּט, הָוֵי כִּלְיַפּוֹתוֹ (כֵּן מַשְׁמַע בְּסה''ת). אֲבָל לְכַתְּחִלָּה חוֹתְכִין מִמֶּנּוּ הַכֹּל קֹדֶם הַכְּתִיבָה, אֲפִלּוּ הַנְּקָבִים שֶׁעוֹשִׂין כְּדֵי לְשַׂרְטֵט עַל יָדָן, וּשְׁאָר הַדְּבָרִים, יַחְתֹּךְ הַכֹּל קֹדֶם הַשִּׂרְטוּט, דְּהַשִּׂרְטוּט צֹרֶךְ כְּתִיבָה הוּא (סֵדֶר גִּטִּין). כְּתָבוֹ עַל סֵפֶר, אַף עַל פִּי שֶׁיֵּשׁ בּוֹ עִנְיָנִים אֲחֵרִים, וְנָתַן לָהּ הַכֹּל, כָּשֵׁר (טוּר בְּשֵׁם הָעִטּוּר):
 באר היטב  (ז) לאחר הכתיבה. אבל מותר לכתוב על נייר גדול ולא חיישינן שמא יחתוך הר''ן: (ח) פסול. נראה דפסול מדאורייתא ח''מ ב''ש דלא כב''ח:


ד אֵין כּוֹתְבִין גֵּט בִּמְחֻבָּר, אֲפִלּוּ יִתֵּן לָהּ הַמְחֻבָּר כְּמוֹ שֶׁהוּא, דְּבָעִינָן ''וְנָתַן בְּיָדָהּ'' (דְּבָרִים כד, א). וַאֲפִלּוּ חָתְמוּ הָעֵדִים אַחַר שֶׁתְּלָשׁוֹ, וְאַחַר כָּךְ נְתָנוֹ לָהּ, אֵינוֹ גֵּט. וְאִם כְּתָבוֹ עַל הֶעָלֶה הַזָּרוּעַ בְּעָצִיץ (פֵּרוּשׁ, כְּעֵין חֲצִי קְדֵרָה שֶׁל חֶרֶס שֶׁזּוֹרְעִין בָּהּ) נָקוּב, אַף עַל פִּי שֶׁנָּתַן לָהּ הֶעָצִיץ כֻּלּוֹ, פָּסוּל, שֶׁמָּא יִקְטֹם. אֲבָל כּוֹתֵב הוּא עַל חַרְסוֹ שֶׁל עָצִיץ וְנוֹתֵן לָהּ, וְהוּא שֶׁיִּהְיוּ עֵדֵי מְסִירָה לְפָנֵינוּ, שֶׁחֶרֶס דָּבָר הַמִּזְדַּיֵּף הוּא: הגה: וְהוּא הַדִּין בְּעָצִיץ שֶׁאֵינוֹ נָקוּב; וְיֵשׁ אוֹמְרִים דִּבְשֶׁאֵינוֹ נָקוּב לֹא גָּזְרִינָן שֶׁמָּא יִקְטֹם (תִּמְצָא מְבֹאָר שְׁתֵּי הַסְבָרוֹת בַּבֵּית יוֹסֵף): 

ה אֵין כּוֹתְבִין בִּמְחֻבָּר, אֲפִלּוּ טֹפֶס. כָּתַב הַטֹּפֶס בִּמְחֻבָּר, וּתְלָשׁוֹ וְאַחַר כָּךְ כָּתַב הַתֹּרֶף וְחָתְמוּ וּנְתָנוֹ לָהּ, כָּשֵׁר: 

ו הָיָה הַגֵּט חָקוּק עַל יָדוֹ שֶׁל עֶבֶד בִּכְתוֹבֶת קַעֲקַע וְהָיָה יוֹצֵא מִתַּחַת יָדָהּ וְהָיוּ הָעֵדִים חֲקוּקִים עַל יָדוֹ, הֲרֵי זוֹ מְגֹרֶשֶׁת אַף עַל פִּי שֶׁאֵין שָׁם עֵידֵי מְסִירָה, שֶׁהֲרֵי אֵינוֹ יָכוֹל לְהִזְדַּיֵּף. וְאִם הָיוּ מֻחְזָקִים בָּעֶבֶד שֶׁהוּא שֶׁלּוֹ, וְגֵט חָקוּק עַל יָדוֹ וְהוּא יוֹצֵא מִתַּחַת יָדָהּ, וְהִיא אוֹמֶרֶת: בְּעֵדִים נִמְסַר לִי, הֲרֵי זוֹ סָפֵק מְגֹרֶשֶׁת, שֶׁמָּא מֵעַצְמוֹ נִכְנַס לָהּ, שֶׁהַגּוֹדְרוֹת (פֵּרוּשׁ, כָּל דָּבָר שְׁמְהַלֵּךְ בַּדְּרָכִים וּבַשְּׁוָקִים, שֶׁיִּתָּכֵן לוֹמַר מֵעַצְמוֹ נִכְנַס) אֵין לָהֶם חֲזָקָה. הגה: וְדַוְקָא בְּמָקוֹם שֶׁאֵין לָהֶם חֲזָקָה, אֲבָל בְּמָקוֹם שֶׁיֵּשׁ לָהֶם חֲזָקָה, מְגֹרֶשֶׁת (בֵּית יוֹסֵף). וְעַיֵּן בְּחשֶׁן הַמִּשְׁפָּט בְּדִינֵי חֲזָקוֹת: 

ז הָיָה הַגֵּט חָקוּק עַל הַטַּבְלָא, וְהָעֵדִים עָלָיו, וְהוּא יוֹצֵא מִתַּחַת יָדָהּ, וְאוֹמֶרֶת שֶׁנְּתָנַתּוּ לוֹ וְחָזַר וּנְתָנוֹ לָהּ, אַף עַל פִּי שֶׁהֵם מֻחְזָקִים בַּטַּבְלָא שֶׁהִיא שֶׁלָּהּ, הֲרֵי זוֹ מְגֹרֶשֶׁת, שֶׁהָאִשָּׁה עַצְמָהּ כּוֹתֶבֶת אֶת גִּטָּהּ: 

ח חָקַק הַגֵּט עַל טַס שֶׁל זָהָב וּנְתָנוֹ לָהּ וְאָמַר לָהּ: הֲרֵי זֶה גִּטֵּךְ וּכְתֻבָּתֵיךְ, הֲרֵי זוֹ מְגֹרֶשֶׁת וְנִתְקַבְּלָה כְּתֻבָּתָהּ בִּכְדֵי שֹׁוִי (ט) הַטַּס. הגה: אֲבָל נָתַן לָהּ סְתָם, הֲרֵי הַכֹּל שֶׁלָּהּ מִכֹּחַ נְתִינַת הַגֵּט, וְצָרִיךְ לִתֵּן לָהּ כְּתֻבָּתָהּ מֻשְׁלָם (כֵּן מַשְׁמָע בַּגְּמָרָא וְכֵן כָּתַב הָרַ''ן):
 באר היטב  (ט) הטס. ולא אמרינן אם הטס נתן לכתובה הוי כאלו האותיות פורחות באויר די''ל דהוי כאלו אמר לה מחול לי כדי שווי הטס עיין ב''ש:


ט לֹא יִתְּנֶנּוּ לָהּ עַד שֶׁתִּתְיַבֵּשׁ הַכְּתִיבָה וְהַחֲתִימָה יָפֶה, פֶּן יְהֵא קָרוּי כְּתָב שֶׁיָּכוֹל (י) לְהִזְדַּיֵּף:
 באר היטב  (י) להזדייף. ואם נתן הגט קודם שתתייבש מסופק בח''מ אם הגט פסול הואיל אחר שנתייבש הוא דבר המתקיים עיין סי' קכ''ה ס''ק א'. וב''ש כתב דהולכים תמיד אחר שעת הנתינה ע''ש:




סימן קכה - במה נכתב הגט, ותקון הכתיבה והקלף
ובו כ''ג סעיפים 
א אֵין כּוֹתְבִין אֶת הַגֵּט אֶלָּא בְּדָבָר שֶׁרִשּׁוּמוֹ (א) עוֹמֵד, כְּגוֹן דְּיוֹ וְסִקְרָא וְקוֹמוֹס וְקַנְקַנְתּוֹם (פֵּרוּשׁ, מִינֵי צְבָעִים) וְכַיּוֹצֵא בָּהֶם; אֲבָל אִם כְּתָבוֹ בְּדָבָר שֶׁאֵינוֹ עוֹמֵד, כְּגוֹן מַשְׁקִין וּמֵי פֵרוֹת וְכַיּוֹצֵא בָּהֶם, אֵינוֹ גֵּט:
 באר היטב  (א) עומד. כ''כ הרמב''ם. והטור כתב שרישומו ניכר משמע אפילו אינו עומד הוי כתב עיין ב''ח:


ב כְּתָבוֹ בְּדִיעֲבַד בַּאֲבָר, בִּשְׁחוֹר, בְּשִׁחוּר, כָּשֵׁר. (פֵּרוּשׁ אֲבָר, עוֹפֶרֶת וּשְׁחוֹר, הוּא כְּלִי שֶׁל בַּרְזֶל שֶׁרוֹשְׁמִין בּוֹ וְשִׁחוּר, הוּא הַפֶּחָם עָרוּךְ. הגה: יֵשׁ אוֹמְרִים הָא דְּבַאֲבָר כָּשֵׁר, הַיְנוּ חִתּוּכֵי אֲבָר מְעֹרָבִים בְּמַיִם (הַטּוּר וְהָרֹא''שׁ), אֲבָל אִם כָּתַב בַּאֲבָר עַצְמוֹ, (ב) פָּסוּל, וְיֵשׁ לָחוּשׁ לָזֶה. וּלְכַתְּחִלָּה נוֹהֲגִין לְכָתְבוֹ בִּדְיוֹ טוֹבָה כְּמוֹ שֶׁכּוֹתְבִין סְפָרִים (סֵדֶר גִּטִּין), וְאֵין לְשַׁנּוֹת. וְיֵשׁ מַחֲמִירִין עוֹד לוֹמַר, דְּהַסוֹפֵר יִקְרָא כָּל אוֹת תְּחִלָּה קֹדֶם שֶׁיִּכְתֹּב, כְּמוֹ בִּסְפָרִים (גַּם זֶה שָׁם):
 באר היטב  (ב) פסול. ל''ד פסול אלא הגט בטל מדאורייתא. ב''ש:


ג כּוֹתְבִין אוֹתוֹ בְּמֵי עֲפָצִים. וְהוּא שֶׁלֹּא יִהְיֶה הַקְּלָף מְעֻפָּץ, מִפְּנֵי שֶׁאֵין מֵי עֲפָצִים נִכָּר בּוֹ; וְאִם כָּתַב, אֵינוֹ גֵּט. וְכֵן כָּל כַּיּוֹצֵא בּוֹ: 

ד חָקַק גֵּט עַל הַלּוּחַ אוֹ עַל הָאֶבֶן אוֹ עַל טַס שֶׁל מַתֶּכֶת אִם חָפַר יְרֵכֵי הָאוֹתִיּוֹת, כָּשֵׁר; וְכֵן אִם חָקַק יְרֵכֵי הָאוֹתִיּוֹת מֵאֲחוֹרֵי הַטַּס עַד שֶׁבָּלְטוּ בִּפְנֵי הַטַּס. אֲבָל אִם חָפַר תּוֹךְ הָאוֹת עַד שֶׁיֵּרָאוּ הַיְרֵכוֹת גְּבוֹהוֹת מִכָּאן וּמִכָּאן, אוֹ שֶׁהִכָּה עַל פְּנֵי הַטַּס בְּחוֹתָם עַד שֶׁנִּמְצְאוּ הָאוֹתִיּוֹת בּוֹלְטוֹת כְּדֶרֶךְ שֶׁעוֹשִׂין דִּינָר זָהָב, (ג) אֵינוֹ גֵּט. הגה: יֵשׁ אוֹמְרִים דִּלְכַתְּחִלָּה יֵשׁ לְהַחֲמִיר שֶׁלֹּא לִכְתֹּב בְּקוּלְמוּס שֶׁל בַּרְזֶל, שֶׁלֹּא לָבוֹא לִידֵי חֲקִיקָה (סֵדֶר גִּטִּין). וְעַיֵּן לְקַמָּן סִימָן זֶה סָעִיף כ''ב. וְלָא מִקְּרֵי חָק תּוֹכוֹת אֶלָּא כְּשֶׁכָּל הָאוֹת נַעֲשָׂה (ד) כָּךְ, אֲבָל אִם צָרִיךְ עֲדַיִן לְתַקֵּן שֶׁיִּהְיֶה אוֹת, כָּשֵׁר (תְּרוּמַת הַדֶּשֶׁן סִימָן רכ''ח):
 באר היטב  (ג) אינו גט. אם נותן גט שנדפס כשר בדיעבד הרמ''ע מפאנו סי' צ''ג. וכ''כ הפר''ח: (ד) כך. דכיון שאינו עושה מעשה בגוף האות שנשאר אלא גורד ובזה נעשה האות וס''ל חק תוכות אבל היכא שעדיין צריך לכתוב ולהוסיף אחר שגרד ומחק כדי לשוייה אות אין זה חק תוכות. ואם נפל מעט דיו יוכל להוסיף דיו ולעשות מדיו שנפל ומדיו שהוסיף יו''ד או וא''ו ולא הוי חק חוכות אע''ג דתחלת האות הוא ע''י הדיו שנפל מ''מ כל שצריך לסייע לגמר האות כשר כ''כ הב''י. כתב הב''ש אם פסול כתב האות ועדיין לא נגמר וגו' הכשר כשר ויש לדחות ע''ש. והפר''ח כתב דיש לפסול בפשיטות ע''ש:


ה הַקּוֹרֵעַ עַל הָעוֹר תַּבְנִית כְּתָב, כָּשֵׁר; אֲבָל הָרוֹשֵׁם עַל הָעוֹר תַּבְנִית כְּתָב, פָּסוּל. וְיֵשׁ אוֹמְרִים בְּהֵפֶךְ. וְיֵשׁ מִי שֶׁמַּכְשִׁיר בִּשְׁנֵיהֶם: 

ו נָהֲגוּ לְהַחֲמִיר שֶׁיִּהְיוּ הָאוֹתִיּוֹת מֻקָּפוֹת (ה) גְּוִיל, וְאִם יֵשׁ בּוֹ אוֹתִיּוֹת דְּבוּקוֹת (ו) יִגְרֹר בֵּינֵיהֶם לְהַפְרִידָם, הגה: וְיֵשׁ אוֹמְרִים דְּאֵין (ז) לְהַפְרִיד הָאוֹתִיּוֹת אִם נוֹגְעִין (כֵּן הוּא בְּסֵדֶר גִּטִּין), וְכֵן נוֹהֲגִין. וְיֵשׁ מְקִלִּין בִּשְׁעַת הַדְּחָק (תְּשׁוּבַת הָרֹא''שׁ) לְתַקֵּן קֹדֶם שֶׁיַּחְתְּמוּ הָעֵדִים (מהר''ם פַּדָּוואָה), כְּשֶׁהַבַּעַל מְצַוֶּה לְתַקֵּן (בֵּית יוֹסֵף לְדַעַת הָרֹא''שׁ):
 באר היטב  (ה) גוויל. הטעם דאין האות נראית יפה כשהאותיות דבוקות. אבל ע''פ הדין כשר דיבוק בגט. ונ''מ מזה אם כתב איזה אות ואינו מוקף גויל למטה כשר לכ''ע. דאז האות נראית יפה. מיהו הרא''ש לא כתב טעם זה אלא כתב סתם נהגו להחמיר שיהא מוקף גויל י''ל הטעם דעושין לכתחלה כעין ס''ת לפ''ז אפי' למטה בעינן מוקף גוויל. וכתב המגי''ד דוקא כשהתינוק יוכל לקרותו אז כשר לדעת המכשירים אבל כשאין התינוק יוכל לקרותו לכ''ע פסול. ולדעת המחמירים אפי' אם התינוק יוכל לקרותו פסול כ''מ מסמ''ג ומהריב''ש סי' נ''ו עיין ב''ש: (ו) יגרור. ואין זה חק תוכות דהא אין נוגע בגוף האות: (ז) להפריד. לדעת רמ''א אין תקנה אלא בג' אופנים. א' כשהוא עת הדחק. ב' ברצון הבעל. ג' דוקא קודם החתימה ר''ל קודם שנכתב כדת משה וישראל. ולפי מ''ש לע''ל דאיירי כאן דוקא שהתינוק יוכל לקרותו. לפ''ז צריך ישוב מ''ש הרמ''א בסמוך בסעיף ט''ז אם רגלי הה''א וקו''ף נוגעים בגט כשר במקום עיגון. וצ''ל דשם איירי שכבר ניתן הגט. מיהו הב''י כתב אם כבר ניתן הגט כשר אפילו בלא עיגון או כשיש עיגון ולא ניתן וכ''פ בתשובת מהר''ם פדוואה סי' קכ''ד ובתשובת מ''ב סי' צ''ב. ואם עדיין לא חתמו העדים כשר אפי' בלא דחק ועיגון וכן עיקר. ואז טוב לתקן כיון דכשר ע''פ הר''ן בלא תיקון יותר טוב לתקן מפני מראית העין ואם עדיין לא חתמו יש לתקנו אפילו בלא עיגון והיינו כשהבעל מצוה לתקן. וענין דביקות מחלקים הב''ח וט''ז בין אם נדבק קצת לבין אם נדבק כל האות. ובח''מ פסק דתליא הכל בקריאת התינוק ע''ש ועיין ב''ש:


ז אִם יֵשׁ מִי שֶׁרוֹצֶה לְזַיֵּן הָאוֹתִיּוֹת, מוֹחִין (ח) בְּיָדוֹ:
 באר היטב  (ח) בידו. ובדיעבד בשעת הדחק כשר ח''מ ב''ש:


ח אִם נָפְלָה טִפַּת (ט) דְּיוֹ בְּתוֹךְ הָאוֹת (טוּר) וְאֵינָהּ נִכֶּרֶת, אֵינוֹ יָכוֹל לְהַעֲבִיר הַדְּיוֹ וּלְתַקֵּן הָאוֹת, דַּהֲוָה לֵהּ חָק תּוֹכוֹת. וְיֵשׁ מַחֲמִירִין אֲפִלּוּ הָאוֹת נִכָּר (מַהֲרִי''ק שֹׁרֶשׁ צ''ח), וְכֵן נוֹהֲגִין:
 באר היטב  (ט) דיו. משמע מדאוריית' בטל. אפי' אם נפל טפת דיו אחר שנגמר האות. ואין חילוק בין אם האות לחה או יבשה ב''ח. ואם רוצה לגרד כל האות אין יוכל משום דאסור להיות גט בשום מחק או טשטוש. אפי' בין אות לאות משום חשש זיוף. מיהו במקום עיגון יש תקנה בכל הטעות אפי' טעות גמור יוכל לגרד ולכתוב אפילו לדידן דאין מקיימין שום מחק מ''מ כשר בשעת הדחק אע''ג שהרגיש בטעות אחר שנכתב כל הגט יוכל למחוק הטעות ולכתוב. אע''ג שכתב שלא כסדר אין עיכוב בגט אלא בתפילין אבל בגט כשר וכ''פ הט''ז. ובחתימת העדים אם אירע טעות באיזה אות מותר אפי' לכתחלה למחוק כל האות ולכתוב על המחק ואם כבר חתמו העדים בגט אין תקנה לתקן בגט דהא עכ''פ העדים חתמו בפסול הסכמת אחרונים. ואם נפלה טפת שעוה על האות או בתוך האות אע''פ שהאות אינה נכרת יוכל לגרר השעוה ולסלק' ואין כאן חק תוכות פר''ח וכ''כ מ''א בא''ח סימן ל''ב:


ט (י) אִם רוֹצֶה לַעֲשׂוֹת מֵ''ם פְּתוּחָה, וְנִמְשְׁכָה יָדוֹ וְנִסְתְּמָה, (יא) אֵינוֹ יָכוֹל לִגְרֹר הַדְּבֵקוֹת, דַּהֲוָה לֵיהּ חָק תּוֹכוֹת. וְעַיֵּן בְּאֹרַח חַיִּים סִימָן ל''ב:
 באר היטב  (י) ניכר וכו'. הח''מ הקשה אם הכוונה להחמיר לכתחלה לא היה צריך לכותבו דהא כבר כתב לעיל דאין להפריד האותיות אם נוגעים ומשמע אף שהאותיות ניכרין היטב אין להפרידן ואם בנגיעה אות לאות מחמירין לכתחלה מכ''ש בטפת דיו על האות. ואם הכוונה להחמיר אף בדיעבד זה לא נמצא בתשו' מהרי''ק ע''ש ועיין ב''ש: (יא) סי' ל''ב. לא ידעתי לאיזה כוונה כתב לעיין שם. דהא התיקון שמבואר שם לגרוד כל החרטום וא''צ למחוק כל המ''ם זהו לא מהני כאן. דהא בגט אסור לעשות שום גרד מחק וטשטוש ואפי' אם זבוב משך קצת דיו אסור למחקו והכל הוא משום חשש זיוף. וי''ל דנ''מ במקום הדחק ועיגון דמותר למחוק כמו שכתבתי למעלה. ואשמעינן אם נמחק החרטום לבד כשר. אבל חק תוכות אפי' במקום עיגון אינו גט כמ''ש לעיל:


י נוֹהֲגִין לְשַׂרְטְטוֹ. וְיֵשׁ לִזָּהֵר מִלְּשַׂרְטֵט (יב) בַּאֲבָר, מִפְּנֵי שֶׁהוּא צוֹבֵעַ וְהָוֵי כִּכְתָב עַל כְּתָב:
 באר היטב  (יב) באבר. אע''ג דמשרטט מבחוץ מ''מ נראה קצת מבפנים ב''י. מיהו נראה אם כבר נכתב אין קפידא ב''ש:


יא נוֹהֲגִין לַעֲשׂוֹתוֹ שְׁתֵּים עֶשְׂרֵה (יג) שִׁיטִין:
 באר היטב  (יג) שיטין. משום גט עולה י''ב עיין תוס' ריש גיטין:


יב נוֹהֲגִין לַעֲשׂוֹת (יד) שִׁיטָה שְׁלֹשׁ עֶשְׂרֵה וְחוֹלְקִים אוֹתָהּ לִשְׁתַּיִם, שֶׁבָּהּ חוֹתְמִים הָעֵדִים זֶה תַּחַת זֶה. הגה: וּמְשַׂרְטְטִין אוֹתָן שְׁתֵּי שׁוּרוֹת קְטַנּוֹת גַּם כֵּן. וִישַׂרְטֵט הַכֹּל (טו) קֹדֶם שֶׁיַּתְחִיל לִכְתֹּב הַגֵּט. גַּם יְשַׂרְטֵט מִן הַצְּדָדִין, וְיִהְיוּ שׁוּרוֹת הַגֵּט שָׁווֹת, לֹא אַחַת אֲרֻכָּה וְאַחַת קְצָרָה. וְאִם לֹא שִׂרְטֵט כְּלָל, כָּשֵׁר. וְהוּא הַדִּין אִם הוֹסִיף אוֹ פִּחֵת מִשְּׁנֵים עָשָׂר שִׁיטִין (כ''ז גַם בְּסֵדֶר גִּטִּין גַּם בַּמָּרְדְּכַי רֵישׁ גִּטִּין). יֵשׁ אוֹמְרִים דְּאֵין לְהַכְשִׁירָן כִּי אִם בִּמְקוֹם עִגּוּן שֶׁבָּא מֵאֶרֶץ (טז) רְחוֹקָה וְאֵין שַׁיָּרוֹת מְצוּיוֹת. וְנִרְאֶה לִי, דְּהוּא הַדִּין לְעִנְיַן שִׂרְטוּט. וְצָרִיךְ לְשַׂרְטֵט מִבַּחוּץ שֶׁלֹּא בִּמְקוֹם הַכְּתָב (בַּבֵּית יוֹסֵף בְּשֵׁם הַקוּנְטְרֵס וּבְסֵדֶר גִּטִּין). וְיִכְתֹּב לְצַד הַבָּשָׂר וְלֹא בְּצַד שֵׂעָר; וְאִם כָּתַב בִּמְקוֹם שֵׂעָר, יֵשׁ פּוֹסְלִין אוֹתוֹ (מַהֲרִי''ל). וְלִי נִרְאֶה, דְּבִמְקוֹם עִגּוּן אֵין לְהַחֲמִיר. וּכְשֶׁהַסוֹפֵר כּוֹתֵב, לְכַתְּחִלָּה יִזָּהֵר שֶׁלֹּא יִגַּע בַּשִּׂרְטוּט שֶׁבַּצְּדָדִין. וְנוֹהֲגִין לְכַתְּחִלָּה לְהַנִּיחַ גִּלָּיוֹן מִן הַצְּדָדִין כַּחֲצִי אֶצְבַּע, וּלְמַעְלָה כְּאֶצְבַּע (סֵדֶר גִּטִּין), וּלְמַטָּה כְּדֵי תְּפִיסַת יָד (מַהֲרִי''ל) וְיוֹתֵר (דַּעַת עַצְמוֹ):
 באר היטב  (יד) שיטה י''ג. כתב הד''ם אותן ב' שורות יהיו רחבים כמו שיטה אחת דכל מה שאנו יכולים לקרב העדים אל הגט אנו מקרבים: (טו) קודם. כדי שלא יפסוק בין הכתיבה להנתינה. מיהו בדיעבד או במקום הדחק י''ל דאין קפידא ב''ש ע''ש: (טז) רחוקה. עיין ב''י וד''מ מבואר בכל הני דינים בסי' זה במקום עיגון ועדיין לא ניתן הגט או בדיעבד שכבר ניתן הגט ואינו במקום עיגון כשר. וכן מ''ש בסמוך אם כתב בצד השער במקום עיגון כשר וכן הוא בכל הסי' ב''ש:


יג נוֹהֲגִין לַעֲשׂוֹתוֹ שֶׁיִּהְיֶה אָרְכּוֹ עִם הַגִּלָּיוֹן שֶׁל מַטָּה (בֵּית יוֹסֵף בְּשֵׁם הַקוּנְטְרֵס) יָתֵר עַל (יז) רָחְבּוֹ:
 באר היטב  (יז) רחבו. הטעם כדי שיהיה כדין ספר ונראה דיש קפידא בדבר כמו בשרטוטין עיין ב''ש:


יד נוֹהֲגִין שֶׁלֹּא יִהְיוּ הָאוֹתִיּוֹת עוֹבְרוֹת מֵהַשִּׁיטִין בְּיָמִין וּבִשְׂמֹאל. הגה: וְאִם כָּתַב חוּץ לַשִּׁיטִין, יֵשׁ אוֹמְרִים דַּאֲפִלּוּ אוֹת אַחַת שֶׁיָּצָא (יח) לַחוּץ, פָּסוּל (בֵּית יוֹסֵף בְּשֵׁם הַגָּהוֹת מַיְמוֹנִי); וּבִמְקוֹם עִגּוּן וּשְׁעַת הַדְּחָק יֵשׁ לְהָקֵל (סְבָרַת הָרַב):
 באר היטב  (יח) לחוץ. ה''ה אפי' רוב אות ב''ח. ובמקום עיגון ושעת הדחק יש להקל אפילו נכתבו כמה אותיות חוץ לשיטה ח''מ ב''ש ע''ש:


טו לֹא יְהֵא בּוֹ שׁוּם (יט) טִשְׁטוּשׁ, וְלֹא יִכְתְּבוֹ עַל הַמְּחָק. הגה: אִם בָּא זְבוּב וּמָשַׁךְ הַדְּיוֹ, לֹא יִמְחֹק (בְּסֵדֶר גִּטִּין). וְלֹא יִכְתֹּב עַל שׁוּם נֶקֶב שֶׁאֵין הַדְּיוֹ עוֹבֵר עָלָיו (שָׁם):
 באר היטב  (יט) טשטוש. משום חשש זיוף. וכתב הד''מ יזהר שלא ירד שום זילוף או שום לכלוכית על הקלף משום כשכותבים עליו נראה כמחוק. וכשיפלו גשמים על הכתב אין נותנים הגט דנעשה שחור והוי כדבר שיוכל לזייף. ולא יכתבו על המחוק מטעם הנ''ל אע''ג דעפ''י הדין מותר לכתוב ע''ג דבר שיוכל להזדייף כמ''ש סימן קכ''ד ס''ד והיינו אם עידי מסירה לפנינו מ''מ לכתחלה יש לזהר כי שמא ימותו ע''מ וכן אם זבוב מושך האות לא ימחוק. ואל יהיה בין תיבה לתיבה. בין אות לאות שום דבר מחוק ודבר שיוכל לזייף לכן אין כותבין ע''ג דבר גרד. וכבר כתבתי במקום עיגון כשר. כתב הד''מ אם ניקב בצד האות ולא באות כשר. ב''ש:


טז לֹא יְהֵא הַכְּתָב מְעֻקָּם וְלֹא מְבֻלְבָּל, שֶׁמָּא תִּדָּמֶה אוֹת לְאוֹת וְנִמְצָא הָעִנְיָן מִשְׁתַּנֶּה. הגה: רַגְלֵי הֵ''א וְקוּ''ף שֶׁנּוֹגְעִין, יֵשׁ לִפְסֹל אֲפִלּוּ (כ) בְּדִיעֲבַד (תְּרוּמַת הַדֶּשֶׁן סִימָן רל''ו וּבִפְסָקָיו סִימָן מ''ה). מִיהוּ, אִם תִּינוֹק יָכוֹל לִקְרוֹתוֹ, יֵשׁ מַכְשִׁירִין בִּמְקוֹם (כא) עִגּוּן (מַהֲרִי''ק שֹׁרֶשׁ ע''א). וּלְכַתְּחִלָּה אָסוּר לְהַפְרִיד בְּסַכִּין, אֶלָּא יִכְתֹּב גֵּט אַחֵר (שָׁם שֹׁרֶשׁ צ''ח). וְדַוְקָא שֶׁלֹּא בִּמְקוֹם עִגּוּן, אֲבָל בִּמְקוֹם הַדְּחָק שֶׁיֵּשׁ לָחוּשׁ לְעִגּוּן, (כב) יְתַקֵּן (סְבָרַת הָרַב) וְעַיֵּן בְּאֹרַח חַיִּים סִימָן ל''ב כֵּיצַד יְתַקֵּן. וְעַיֵּן (כג) סִימָן קכ''ו סָעִיף מ''ח. וְאִם צָרִיךְ לְתַקֵּן אוֹתִיּוֹת, כְּגוֹן שֶׁלֹּא נוֹגְעִין בְּמָקוֹם שֶׁרָאוּי לִגַּע אוֹ שֶׁהָיוּ קְצָרִים וְצָרִיךְ לְהַאֲרִיכָן, יְתַקְּנָן קֹדֶם שֶׁיִּכְתֹּב (כד) ''כְּדַת משֶׁה וְיִשְׂרָאֵל'' (בְּהַגָּהוֹת סֵדֶר גִּטִּין בַּקַבָּלָה מִשֵׁם מהרי''ו כֵּן מ''כ בְּשֵׁם מַהֲרַ''ם מְאוֹר עֵינַיִם), אוֹ לְכָל הַפָּחוֹת קֹדֶם (כה) הַחֲתִימָה (מַהֲרַ''ם פַּדָּוואָה). וְצָרִיךְ לִזָּהֵר שֶׁיִּגַּע כָּל מַה שֶּׁרָאוּי לִגַּע, וְשֶׁלֹּא יִגַּע מַה שֶׁרָאוּי שֶׁלֹּא יִגַּע, כְּסֵפֶר תּוֹרָה וּתְפִלִּין וּמְזוּזוֹת (בְּסֵדֶר גִּטִּין, וְכֵן מַשְׁמַע בְּהַגָּהוֹת מָרְדְּכַי דְּגִטִּין). וְאִם אֵינוֹ נוֹגֵעַ מַה שֶּׁרָאוּי לִגַּע, כְּגוֹן יוּ''ד שֶׁאֲחוֹרֵי הַצַּדִי''ק וְיוּ''ד שֶׁבָּאָלֶ''ף וְכַיּוֹצֵא בָּזֶה, יֵשׁ אוֹמְרִים דַּאֲפִלּוּ תִּינוֹק דְּלָא חַכִּים וְלָא טִפֵּשׁ קוֹרֵא אוֹתוֹ, פָּסוּל אֲפִלּוּ בְּדִיעֲבַד (בִּתְרוּמַת הַדֶּשֶׁן וּבִפְסָקָיו סִימָן מ''ג). וְיֵשׁ אוֹמְרִים דְּבִמְקוֹם עִגּוּן יֵשׁ לְהַכְשִׁיר (כו) בְּכִי הַאי גַּוְנָא. וְאִם הוּא בְּטֹפֶס הַגֵּט, אֲפִלּוּ בְּלֹא (כז) עִגּוּן יֵשׁ לְהָקֵל (בֵּית יוֹסֵף). כָּתַב לָמֶ''ד אָלֶ''ף שֶׁל יִשְׂרָאֵל בְּיַחַד, יֵשׁ אוֹמְרִים דְּכָשֵׁר אִם הוּא (כח) בַּטֹּפֶס (תְּשׁוּבַת הָרא''ש); וּבִמְקוֹם עִגּוּן יֵשׁ לְהָקֵל. הָיָה קֻצּוֹ (כט) שֶׁל יוּ''ד שֶׁעַל הָאָלֶ''ף נוֹגֵעַ גַּם מִלְּפָנָיו כָּזֶה כָּשֵׁר (מ''כ בְּשֵׁם מַהֲרִ''י מרפורק). נִתְפַּשְּׁטוּ הָאוֹתִיּוֹת מִכֹּחַ לַחוּת הַדְּיוֹ שֶׁקּוֹרִין גיפלאס''ן, עַד שֶׁנִּרְאִין כִּדְבוּקִין וּמִכָּל מָקוֹם נִרְאֶה שֶׁאֵין הָאוֹתִיּוֹת נוֹגְעִין, כָּשֵׁר (מ''כ בְּשֵׁם מהר''י ברי''ן):
 באר היטב  (כ) בדיעבד. כלומר אפי' תינוק דלא חכים יוכל לקרותו דכל שאין צורת האות עליו כמו שנמסרה למשה בסיני אין שם אות עליו. ח''מ ב''ש: (כא) עיגון. כלומר אם כבר נתן הגט כן לאשה בלי הפרדת סכין ותיקון ויש כאן עגון אם נצרך גט אחר כשר במקום הדחק. ואם עדיין לא ניתן הגט מ''מ במקום דחק יתקן ויתן הגט ח''מ ב''ש. כתב בתשובת מ''ב סי' נ''ב אפילו קודם חתימת העדים אינו יוכל לתקן אא''כ במקום עיגון אע''ג דבדבקות האותיות יוכל לתקן קודם החתימות אפי' בלא עיגון כמ''ש לעיל שאני דיבוק ה''א וקוף שהוא תיקון בגוף אותיות עיין ב''ש: (כב) יתקן. נראה אף דתינוק אין יוכל לקרותו כלל או בטעות אחר אפי' טעות גדול כגון שינה שמן יוכל למחוק מה שכתב בטעות ויכתוב מה שצריך לכתוב עיין לעיל ס''ק ט': (כג) סי' (קנ''ד) [קכ''ו] סעיף מ''ח. דשם כתב דאפי' בתורף יש להכשיר בעיגון: (כד) כדמ''ו. הטעם שלא יהיה מחוסר מעשה אחר גמר הכתיבה קודם הנתינה. ויוכל לתקן אפילו אינו שעת הדחק כיון דליכא תיקון כ''כ ולא דמי לפירוד אותיות עיין ב''ש: (כה) חתימה. אבל לאחר חתימה אין מועיל שום תיקון דבר הצריך תיקון כיון שנחתם בפסול. וכשמתקן צריך הסופר דוקא לתקן כי הוא שליח הבעל ולא אחר ח''מ: (כו) בכה''ג. כלומר בתינוק דלא חכים יוכל לקרותו וזה איירי לאחר החתימה ממילא אין תקנה אלא בדיעבד ובמקום עיגון. אבל קודם חתימות העדים יתקן אפילו בלא עיגון כמ''ש רמ''א לפני זה אם צריך לתקן כגון שלא נוגעים וכו' יתקן. משמע אפילו בלא עיגון וכ''כ בסדר מהר''ם דיבוק אותיות או נגיעת הההי''ן או קופי''ן אפי' קודם החתימה אין לתקן אא''כ במקום עיגון. אבל אם אינו נוגע שפיר מה שראוי ליגע יש לתקן קודם החתימה אפי' בלא עיגון. ועיין בא''ח סי' ל''ב שם מבואר אם לא היה נוגעין היודי''ן דינם שוה לתיקון אותיות דבוקות. גם מבואר שם אם כתב במקום צדי''ק נו''ן יו''ד גרע טפי עיין ב''ש: (כז) עיגון. דלא גרע מחסרה כל האות דיש להכשיר בטופס כ''כ ב''י סי' קכ''ו. ח''מ: (כח) בטופס. לאפוקי אם שם הבעל הוא ישראל אז הוי תורף ועיין ח''מ. וכן אם שני תיבות נקראים כתיבה אחת בטופס כשר בחורף פסול ד''מ: (כט) של יו''ד. היינו כפופה שבצד השמאל נוגע אבל היו''ד גופה אינו נוגע מש''ה מכשיר כאן. אבל כשהיו''ד בעצם נוגע פסול ואין להכשיר בלא עיגון עיין ב''ש:


יז הָיָה בּוֹ מַשְׁמָעוּת שְׁנֵי עִנְיָנִים, אוֹ שֶׁהָיָה בִּכְתָבוֹ עִקּוּם אוֹ (ל) בִּלְבּוּל, אוֹ שֶׁאֶפְשָׁר שֶׁיִּקְרָא מִמֶּנוּ עִנְיָן אַחֵר, הֲרֵי זֶה פָּסוּל:
 באר היטב  (ל) בלבול. עד שאפשר שיקרא ממנו ענין אחר הרי זה פסול כנ''ל ואינו בטל הואיל ונקרא ענין גירושין ויש בו משמעות גירושין אבל אם מחמת העיקום וכו' נשתנה הענין ואין בו משמעות גירושין כלל הרי זה אינו גט כלל. הרמב''ם:


יח צָרִיךְ שֶׁיְּהֵא הַגֵּט נִקְרָא בְּמָקוֹם נְתִינָתוֹ לְתִינוֹק דְּלָא חַכִּים וְלָא טִפֵּשׁ. וְיֵשׁ מִי שֶׁאוֹמֵר, שֶׁאַף בְּמָקוֹם כְּתִיבָתוֹ צָרִיךְ שֶׁיִּהְיֶה נִקְרָא כֵּן. הגה: וְאֵין צָרִיךְ לְכַסוֹת מִן (לא) הַצְּדָדִין שֶׁל הָאוֹת שֶׁיֵּשׁ בּוֹ סָפֵק, אֶלָּא מַרְאִין לוֹ כָּךְ, וְאִם יוּכָל לִקְרוֹתוֹ, כָּשֵׁר (מ''כ בְּתִקוּן יָשָׁן). וְנוֹהֲגִין לְעָרוֹת הַשִּׁיטוֹת, דְּהַיְנוּ (לב) שֶׁיִּמְשֹׁךְ ן' אוֹ ף' שֶׁבְּשִׁיטָה עֶלְיוֹנָה עַד שִׁיטָה שֶׁלְּמַטָּה מִמֶנָּה, אוֹ רֹאשׁ לָמֶ''ד שֶׁבַּתַּחְתּוֹנָה לַשּׁוּרָה שֶׁלְּמַעְלָה מִמֶּנָּה. וְאִם לֹא עֵרָה, יֵשׁ אוֹמְרִים שֶׁהוּא פָּסוּל, וְלִי נִרְאֶה דְּבִמְקוֹם עִגּוּן אֵין לְהַחֲמִיר. וְיִזָּהֵר שֶׁלֹּא יִמְשֹׁךְ רֹאשׁ אוֹת שֶׁלְּמַטָּה לְתוֹךְ חֲלַל אוֹת שֶׁלְּמַעְלָה, אוֹ לְהֵפֶךְ (הָרַ''ן פ''ב דְּגִטִּין בְּשֵׁם יֵשׁ אוֹמְרִים), וְאִם עָשָׂה כָּךְ וְנִשְׁתַּנָּה צוּרַת הָאוֹת, כְּגוֹן שֶׁמָּשַׁךְ רֹאשׁ לָמֶ''ד (לג) לַחֲלַל דָּלֶ''ת שֶׁאָז נִרְאֶה כְּהֵ''א, פָּסוּל. (סְבָרַת הָרַב דַּוְקָא בְּכִי הַאי גַּוְנָא, וְכֵן מַשְׁמַע בְּהַגָּהוֹת סְמַ''ק):
 באר היטב  (לא) הצדדים. ואגודה כתב תינוק היודע האותיות ואינו יודע לצרף התיבות. ותוס' פרק המגרש כתבו היודע לקרות אותה התיבה: (לב) שימשוך וכו'. ב''ח סי' זה וסי' ק''ל ס''ה הביא ראיות ברורות שבזמן חכמי החלמוד אינן מעורין וכך נוהגין. בכל שאר מלכיות אינן כותבין כלל מעורה לכן אפי' שלא במקום עיגון אם טעה וכתב שיטין שאינן מעורין א''צ לכתוב גט אחר כלל ונותן גט זה לאשה לכתחלה ע''ש וכ''כ כנה''ג דף קמ''ג ע''ב ע''ש. וב''ש כתב דלדידן דאין כותבין ע''ג דבר שיוכל לזייף צריך לערות כדי שלא אתי לזייף בין שיטה לשיטה ע''ש. כתב בסדר הגט יעקם הנו''ן של פיטורין קצת לימין כדי שיוכל להאריך הלמ''ד של ישראל למעלה שלא תגע בנו''ן פשוטה ותהיה ג''כ אותה שיטה מעורה ע''ש. וכתב הד''מ ומזה יש לדקדק שכל השיטות יהיו מעורות וכן נוהגין. ואני אומר דיש לדחות הראיות של הב''ח דאפשר לומר נמי בזמן חכמי התלמוד היה מעורות. דהיינו מקצת הגט היו מעורות ולא כל שיטה ושיטה כלדידן. א''כ לפ''ז אינו ראיה מהך דשייר מקצת הגט וכו' מה שהביא הב''ח ע''ש. דלאו כל שורה ושורה הי' צריכין להיות מעורה רק מקצת הגט ממילא לא איכפת לן אם אין שיטה שבסוף דף הראשון מעורה עם השיטה שבראש דף השני מאחר שבשאר שיטין היה מעורות. והראיה מה שהביא מדף כ' ע''ב ל''צ דמעורה ע''ש. ג''כ אינו ראיה לפ''ז. די''ל דתרצן משני ל''צ דמעורה ר''ל שכלן השיטין היו מעורין. ומדוייק שם לישנא דמקשן שהקשה ותיפוק ליה דספר א' אמר רחמנא ולא שנים ושלשה ספרים וכו'. ויש לדקדק מה שנים ושלשה הא הגט בעי י''ב שיטין. וי''ב ספרים הל''ל אלא ודאי דצריך להיות מעורה במקצת הגט. מש''ה הקשה רק דהוי שנים או שלשה. והשיב התרצן ל''צ דמעורה ר''ל דכולה מעורה עיין ודו''ק. ובזה יהיה דברי כנה''ג דף קמ''ג ע''ב ג''כ בטילין ומבוטלין ע''ש. א''כ לפ''ז י''ל אם לא עירה כלל י''א דפסול אם לא במקום עיגון. רק אם מקצת הגט השיטין היו מעורות ומקצת השיטין לא היו מעורות א''צ לכתוב גט אחר כלל אפי' בלא עיגון: (לג) לחלל ד'. דאז נשתנה האות ונעשה ה''א. וה''ה בשאר אותיות אם נשתנו. אלא בדלי''ת מסתמא משתנה ח''מ ב''ש:


יט (לד) גֵּט שֶׁמָּחַק בּוֹ אוֹת אוֹ תֵּבָה, אוֹ שֶׁתָּלָה בֵּין הַשִּׁיטִין, אִם מִטֹּפֶס הַגֵּט, הֲרֵי זֶה כָּשֵׁר. וְאִם מִן הַתֹּרֶף, אֵינוֹ גֵּט. וְאִם חָזַר וּפֵרַשׁ בְּסוֹף הַגֵּט שֶׁאוֹת פְּלוֹנִית תְּלוּיָה אוֹ עַל הַמְּחָק, אֲפִלּוּ מִתֹּרֶף הַגֵּט, כָּשֵׁר כִּשְׁאָר שְׁטָרוֹת. וְהַקִּיּוּם יִכְתְּבֶנּוּ קֹדֶם ''כְּדַת משֶׁה וְיִשְׂרָאֵל''. וְעַכְשָׁו נָהֲגוּ לְהַחֲמִיר שֶׁלֹּא לְקַיֵּם מְחַק הַגֵּט:
 באר היטב  (לד) בגט. מיהו במקום עיגון או בדיעבד כשר אפילו אינו מקויים כיון דאיכא עידי מסירה. ועיין ב''י איזה נקרא תורף. וזמן נקרא ג''כ תורף ב''ש:


כ גֵּט שֶׁנִּמְצָא (לה) קָרוּעַ שְׁתִי וָעֵרֶב, שֶׁהוּא קֶרַע שֶׁל בֵּית דִּין, הֲרֵי זֶה גֵּט בָּטֵל כִּשְׁאָר שְׁטָרוֹת. אֲבָל אִם נִתְקָרֵעַ וְאֵינוֹ קֶרַע שֶׁל בֵּית דִּין, כָּשֵׁר. נִמּוֹק אוֹ שֶׁהִרְקִיב אוֹ שֶׁנַּעֲשָׂה כִּכְבָרָה, כָּשֵׁר. נִמְחַק אוֹ שֶׁנִּטַּשְׁטֵשׁ, וּבָבוּאָה שֶׁלּוֹ קַיֶּמֶת, אִם יָכוֹל לִקְרוֹת, כָּשֵׁר; וְאִם לָאו, אֵינוֹ גֵּט:
 באר היטב  (לה) קרוע. עיין בתשובת מ''ב סי' כ''ג אפילו אם קרוע לתוך האות והוא מטורף כשר לכ''ע ליתן לה הגט לכתחלה כשאינו קרוע שתי וערב. והיינו כשהאות אינו משתנה ומ''מ למעשה אין להקל שלא במקום הדחק אם נקרע תוך האות. ועי' בש''ך ח''מ סימן נ''ב ס''ק ז' מש''ש. ופר''ח כאן חולק עליו ע''ש. ועיין תשובת מהר''ן ששון סימן למ''ד ועיין כנה''ג:


כא בַּמֶּה דְבָרִים אֲמוּרִים, כְּשֶׁהָיָה הַגֵּט יוֹצֵא מִתַּחַת יָדָהּ בְּעֵדֵי חֲתִימָה, וְאֵין שָׁם עֵדֵי מְסִירָה. אֲבָל אִם יֵשׁ עֵדִים שֶׁנִּמְסַר לָהּ הַגֵּט בִּפְנֵיהֶם וְהָיָה כָּשֵׁר, הֲרֵי זֶה כָּשֵׁר אַף עַל פִּי שֶׁהָיָה תֹּרֶף הַגֵּט עַל הַמְּחָק אוֹ בֵּין הַשִּׁיטִין אוֹ שֶׁהָיָה קָרוּעַ שְׁתִי וָעֵרֶב כְּשֶׁנִּתַּן לָהּ בִּפְנֵיהֶם. וְיֵשׁ מִי שֶׁפּוֹסֵל בְּקָרוּעַ שְׁתִי וָעֵרֶב, וְהוּא הַדִּין כְּשֶׁנִּטַּשְׁטֵשׁ עַד שֶׁאֵינָן יְכוֹלִין לִקְרוֹתוֹ (כֵּן כָּתַב הַמַּגִּיד מִשְׁנֶה): 

כב יֵשׁ מִי שֶׁכָּתַב, שֶׁיֵּשׁ לְהַקְפִּיד מִלִּכְתֹּב הַגֵּט בְּקֻלְמוּס שֶׁל כָּנָף, אֶלָּא בְּשֶׁל (לו) קָנֶה. וְעַיֵּן לְעֵיל סִימָן זֶה סָעִיף ד':
 באר היטב  (לו) קנה. ואין נוהגין כן. והרוצה להחמיר אין שומעין לו דלא אתי להוציא לעז על גיטין ראשונים. אבל בקולמוס של ברזל יש להקפיד כמ''ש לעיל סעיף ד':


כג אִם רָקַם אוֹ אָרַג אוֹ עָשָׂה בְּמַעֲשֵׂה מַחַט אוֹתִיּוֹת הַגֵּט, יֵשׁ אוֹמְרִים דְּלָאו כְּתָב הוּא: 



סימן קכו - נסח לשון הגט ודקדוק אותיותיו
ובו ' סעיפים 
א כּוֹתְבִין הַגֵּט בְּכָל כְּתָב וּבְכָל לָשׁוֹן, בֵּין שֶׁהוּא כְּתַב הַגּוֹיִים בֵּין שֶׁהוּא כְּתַב יִשְׂרָאֵל, כְּגוֹן פְּרוֹבִינְצָאל וְכַיּוֹצֵא בּוֹ. אֲבָל אִם הָיָה מִקְצָת (א) הַגֵּט כָּתוּב בְּלָשׁוֹן אֶחָד וּמִקְצָתוֹ בְּלָשׁוֹן אַחֵר, פָּסוּל. הגה: וְיֵשׁ מַכְשִׁירִין (הָרַאֲבַ''ד). וְנִרְאֶה לִי, דַּאֲפִלּוּ לְמַאן דְּפוֹסֵל, מוֹדֶה דְּמִקְצָתוֹ לְשׁוֹן הַקֹּדֶשׁ וּמִקְצָתוֹ לְשׁוֹן אֲרַמִּי כָּשֵׁר, דִּשְׁנֵיהֶם נִתְּנוּ בְּסִינַי וְהָווּ קְרוֹבִים בַּלָּשׁוֹן, וּכְלָשׁוֹן אֶחָד דָּמְיָא, וְלָכֵן נוֹהֲגִין עַכְשָׁו לִכְתֹּב בַּגֵּט מִקְצָת מִלּוֹת לְשׁוֹן הַקֹּדֶשׁ וְרֻבּוֹ לָשׁוֹן אֲרַמִּית. אִי נַמֵּי, מֵאַחַר דְּרֻבּוֹ לָשׁוֹן אֲרַמִּית, וְאֵין בּוֹ רַק מִלּוֹת לְשׁוֹן הַקֹּדֶשׁ, אֵין זֶה מִקְצָתוֹ בְּלָשׁוֹן אַחֵר. אִי נַמֵּי, דְּדַוְקָא בְּתֹרֶף הַצֹּרֶךְ קָאָמַר, אֲבָל מַה שֶּׁמּוֹסִיפִין בַּתֹּרֶף ''הֲרֵי אַתְּ (ב) מֻתֶּרֶת לְכָל אָדָם'' אוֹ שְׁאָר מִלּוֹת, אֵינָן צְרִיכִין וְאֵינָן רַק כֶּפֶל דְּבָרִים שֶׁנּוֹהֲגִין לְכַתְּחִלָּה. כֵּן נִרְאֶה לִי לְיַשֵּׁב הַמִּנְהָג. וְנָהֲגוּ לְכָתְבוֹ בִּלְשׁוֹן אֲרַמִּית וּבִכְתָב אַשּׁוּרִי. הגה: וְאֵין לְהַכְשִׁיר בִּכְתָב (ג) אַחֵר, רַק בִּמְקוֹם עִגּוּן וּשְׁעַת הַדְּחָק, כְּגוֹן שֶׁהוּבָא מִמֶּרְחַקִּים וְאֵין שַׁיָּרוֹת מְצוּיוֹת (תְּשׁוּבַת הָרֹא''שׁ כְּלָל מ''ה). וְעַיֵּן לְעֵיל סִימָן קכ''ה סָעִיף ט''ז:
 באר היטב  (א) הגט. אבל בחתימות העדים אין קפידא. אם כל א' כותב בלשון אחר דכל חתימה ענין בפני עצמו מיהו חתימה של אותו עד צ''ל בחד לשון. ובלבוש כתב שני מיני כתבים נמי יש קפידא. ובח''מ כתב שני כתבים אין קפידא: (ב) מותרת וכו'. משמע הא''מ אינו תורף רק הוספה הוא. אבל בש''ס משמע הא''מ תורף ב''ש: (ג) אחר. ובכ''ש דאין להכשיר בלשון אחר כי מי יוכל לסדר הגט בלשון אחר. ולכתחלה כותבין בכתב ס''ת. ומה שמיקל במקום עיגון כתבתי בסימן הקודם. בדיעבד שכבר ניתן הגט ג''כ כשר דהוי כמו עיגון. רק היכא שנכתב ולא ניתן עדיין. ואינו במקום עיגון יש להחמיר:


ב בַּשְּׁלִישִׁי, בָּרְבִיעִי, בַּחֲמִישִׁי, מְלֵאִים (ד) יוּ''ד. בַּשֵּׁנִי, וּבַשִּׁשִּׁי, חֲסֵרִים:
 באר היטב  (ד) יו''ד. ובדיעבד אין לפסול אם כתב החסר מלא. או להיפך. וכן הוא בסמוך ס''ד אם כתב שלשה או שמנה מלא כשר אפילו לא ניתן עדיין אלא נכתב כשר ב''ש:


ג יוֹם רִאשׁוֹן יִכְתֹּב בְּאֶחָד (ה) בְּשַׁבָּת.
 באר היטב  (ה) בשבת. ולא יכתוב לשבת ואצל ירח כותבין לירח עיין אחרונים:


ד (ו) בְּיוֹם רֹאשׁ חֹדֶשׁ יִכְתֹּב: ''בְּיוֹם (רִאשׁוֹן) [אֶחָד] לְיֶרַח פְּלוֹנִי''. הגה: וְיֵשׁ אוֹמְרִים דְּכוֹתְבִין בְּאֶחָד לְיֶרַח (מָרְדְּכַי פֶּרֶק הַמְגָרֵשׁ), וּמִכֹּחַ זֶה יֵשׁ נִמְנָעִים לָתֵת גֵּט בְּרֹאשׁ חֹדֶשׁ (כָּךְ כָּתוּב בְּסֵדֶר גִּטִּין). בַּשֵּׁנִי, יִכְתֹּב בִּשְׁנֵי יָמִים, בִּשְׁלשָׁה, בְּאַרְבָּעָה, כֻּלָּם לְשׁוֹן זָכָר בְּהֵ''א (ז) לְבַסוֹף. הגה: וְיִכְתֹּב: (ח) ''יָמִים'' עַד עֲשָׂרָה: בִּשְׁנֵי יָמִים, בִּשְׁלשָׁה יָמִים וְכוּ', (בְּסֵדֶר גִּטִּין), וּמִכָּאן וְאֵילָךְ יִכְתֹּב: יוֹם אַחַד עָשָׂר, (ט) יוֹם שְׁנֵים עָשָׂר, (י) יוֹם וְכוּ' (מָרְדְּכַי פֶּרֶק הַמְגָרֵשׁ); כָּתַב: יָמִים, לָא מִפְסָל בְּדִיעֲבַד אִם כְּבָר נִתַּן, וְכָל שֶׁכֵּן בִּשְׁעַת הַדְּחָק (בֵּית יוֹסֵף). כָּתַב שְׁלוֹשָׁה אוֹ שְׁמוֹנָה מָלֵא (יא) בְּוָי''ו (בְּסֵדֶר ר''י מִינְץ), אוֹ שֶׁלֹּא כָּתַב ''בַּשֵּׁנִי'' רַק (יב) שֵׁנִי (בְּסֵדֶר גִּטִּין), אוֹ שֶׁכָּתַב רָאשֵׁי תֵּבוֹת, כְּגוֹן שֶׁהָיָה לוֹ לִכְתֹּב שְׁנֵים עָשָׂר וְכָתַב י''ב (בְּשֵׁם הָרַב מֶטְרוֹנִי), (יג) כָּשֵׁר. וְכֵן בְּאֶחָד וְעֶשְׂרִים, בִּשְׁנַיִם וְעֶשְׂרִים, בִּשְׁלשָׁה וְעֶשְׂרִים, וְכֵן כֻּלָּם:
 באר היטב  (ו) ביום ר''ח. יכתוב ביום אחד לירח פלוני כנ''ל. ובעת הצורך נותנים גט בר''ח וכותבים ביום אחד לירח פלוני כ''כ הב''ח. ובנ''ש דף ט''ו הכריע לכתוב באחד לירח פלוני: (ז) לבסוף. וסימנך ימים ימימה ר''ל במקום ימים כותבים בה''א. ובשמנה אין חילוק בין זכר לנקיבה בה''א לבסוף. רק החילוק בניקוד ובקריאה. לזכר הנו''ן בקמץ. ולנקבה בסגול. עיין ב''ש: (ח) ימים. ואם כתב יום לא מיפסל בדיעבד כמו אם כתב ימים במקום יום כמ''ש אח''ז ח''מ: (ט) יום. המנין מועט. בלשון זכר אחד ולא אחת. ומנין מרובה בלשון נקיבה וכותבים יום ולא ימים וכן מצינו במקרא עשתי עשר יום ב''ש: (י) יום. וכן כותבים עד עשרים כגון י''ט יום. אבל מעשרים ואילך כתב הב''י שראה גיטין שנכתב ימים. ובתשובת מהרי''ו משמע שכותבים יום וכ''פ הד''מ והש''ג עיין ב''ש: (יא) בוי''ו. ה''ה אם כתב שיני ושישי מלא הואיל ואין הענין משתנה במלא וחסר ח''מ: (יב) שני. נראה דקאי ג''כ על בשני בשבת אם כתב שני בשבת שני ימים לירח וכו' כשר ח''מ: (יג) כשר. משמע אפילו אינו שעת הדחק ולא ניתן הגט. ובלבוש כתב אף בזה אינו כשר אלא בשעת הדחק או אם כבר ניתן הגט:


ה בְּחֶשְׁבּוֹן הַשָּׁנִים יִכְתֹּב לְשׁוֹן נְקֵבָה: בִּשְׁנַת חֲמֵשֶׁת אֲלָפִים וְאַחַת לִבְרִיאַת עוֹלָם, שְׁתַּיִם, שָׁלשׁ, אַרְבַּע, כֻּלָּם בְּלֹא הֵ''א לְבַסוֹף. וְכֵן אַחַת (יד) עֶשְׂרֵה, שְׁתֵּים עֶשְׂרֵה, עַד עֶשְׂרִים. וּמִשָּׁם וְאֵילָךְ: עֶשְׂרִים וְאַחַת, עֶשְׂרִים וּשְׁתַּיִם, עֶשְׂרִים וְשָׁלשׁ הַמִּנְיָן הַמּוּעָט לְשׁוֹן נְקֵבָה, וְכֵן לְעוֹלָם. הגה: וְיִכְתֹּב בַּשָּׁנִים מִנְיַן הַמְרֻבֶּה קֹדֶם, אֲבָל בַּיָּמִים יִכְתֹּב מִנְיַן הַמּוּעָט קֹדֶם (וְכֵן מַשְׁמַע בַּטּוּר וְכֵן הִיא בַּסְדָרִים) אֶחָד וְעֶשְׂרִים, שְׁנַיִם וְעֶשְׂרִים וְכוּ'. וְאִם כָּתַב מִנְיַן הַמְרֻבֶּה קֹדֶם, אוֹ לְהֵפֶךְ שֶׁכָּתַב בַּשָּׁנִים מִנְיַן הַמּוּעָט קֹדֶם, כָּשֵׁר (בֵּית יוֹסֵף). כָּתַב לְשׁוֹן זָכָר בִּמְקוֹם לְשׁוֹן נְקֵבָה, כְּגוֹן שֶׁהָיָה לוֹ לִכְתֹּב חָמֵשׁ וְכָתַב חֲמִשָּׁה, (טו) כָּשֵׁר (בְּשֵׁם מַהֲרִי''ל):
 באר היטב  (יד) עשרה. בשנים הוא להיפך מימים. דכותב המנין המועט בלשון נקיבה ומנין המרובה בלשון זכר. ומעשרים ואילך כותבין מנין מרובה קודם ובימים לעולם מנין מועט קודם ב''ש ועיין בתשובת אמונת שמואל: (טו) כשר. משמע אפילו לא ניתן ואינו שעת הדחק. ואם כתב במקום אחד אחת או להיפך יש להסתפק אם ג''כ כשר ח''מ. ואם כתב במקום אחד עשר עשרה וא' צ''ע אם יש קפידא לבוש ב''ש:


ו אִם יִכְתֹּב גֵּט בְּיוֹם רִאשׁוֹן שֶׁל חֹדֶשׁ אִיָּיר, יִכְתֹּב: בְּיוֹם שְׁלֹשִׁים לְחֹדֶשׁ נִיסָן שֶׁהוּא רֹאשׁ חֹדֶשׁ (טז) אִיָּיר. וְכֵן בְּכָל רָאשֵׁי חֳדָשִׁים שֶׁהֵם שְׁנֵי יָמִים. וּבְיוֹם שֵׁנִי שֶׁל רֹאשׁ חֹדֶשׁ יִכְתֹּב: בְּאֶחָד (יז) לְיֶרַח פְּלוֹנִי. כִּי חֶשְׁבּוֹנוֹ מִיּוֹם הַשֵּׁנִי. הגה: וְיֵשׁ אוֹמְרִים שֶׁאֵין לִתֵּן גֵּט בְּשׁוּם (יח) רֹאשׁ חֹדֶשׁ (סֵדֶר הַגִּטִּין בְּשֵׁם סְמַ''ק וּמָרְדְּכַי פֶּרֶק הַמְגָרֵשׁ וְהַגָּהוֹת מַיְמוֹנִי וְכָל בּוֹ), וְטוֹב לָחוּשׁ לָזֶה אִם לֹא בְּמָקוֹם שֶׁיֵּשׁ חֲשָׁשׁ לְעִגּוּן:
 באר היטב  (טז) אייר. ואם כתב רק ר''ח אייר או כתב להיפך ר''ח אייר שהוא שלשים של ניסן כשר תשובת הרא''ש ב''ש ח''מ: (יז) לירח פלוני. אע''ג דבסעיף ד' כתב המחבר שכותבים ביום אחד לירח פלוני כתב ב''ח דחילוק יש בין אם ר''ח רק יום א' או שני ימים ע''ש ועיין ב''ש: (יח) ר''ח. אם לא במקום שיש חשש לעיגון. כתב הח''מ ביום א' דר''ח אין ליתן גט אלא במקום עיגון. אבל ביום ב' דר''ח אינו אלא חששא בעלמא כמו אם ר''ח רק יום א' ראש חודש:


ז אִם הַשָּׁנָה מְעֻבֶּרֶת, יִכְתֹּב (יט) בַּאֲדָר רִאשׁוֹן: לְיֶרַח אֲדָר רִאשׁוֹן, וּבַשֵּׁנִי יִכְתֹּב: לְיֶרַח אֲדָר הַשֵּׁנִי. וְאִם כָּתַב בַּאֲדָר הָרִאשׁוֹן: אֲדָר סְתָם, (כ) כָּשֵׁר. אֲבָל אִם כָּתַב בַּשֵּׁנִי סְתָם, הַגֵּט פָּסוּל (בֵּית יוֹסֵף בְּשֵׁם הָרֹא''שׁ וְהָרַ''ן). וּמִלַּת ''רִאשׁוֹן'' יִכְתֹּב מָלֵא וָי''ו (מ''כ בַּתִּקוּן). נִיסָן מָלֵא; (כא) אִיָּיר, בִּשְׁנֵי יוּדִי''ן (הַכֹּל בַּסֵדֶר). וְאִם כָּתַב בְּחַד (כב) יוּ''ד, פָּסוּל, אִם לֹא בִּשְׁעַת הַדְּחָק (תְּרוּמַת הַדֶּשֶׁן סִימָן רל''ג). וְיֵשׁ נִמְנָעִין לִתֵּן גֵּט בְּאִיָּיר, אַךְ בִּמְקוֹם הַדְּחָק נוֹתְנִים וְכוֹתְבִין בִּשְׁנֵי יוּדִי''ן. סִיוָן, מָלֵא יוּ''ד (גַּם זֶה בְּסֵדֶר גִּטִּין). תַּמּוּז, מָלֵא וָי''ו. אֱלוּל, מָלֵא וָי''ו. תִּשְׁרִי, בְּחַד יוּ''ד. מַרְחֶשְׁוָן, חַד וָי''ו (דִּבְרֵי הָרַב). כִּסְלֵו, חָסֵר יוּ''ד (תְּרוּמַת הַדֶּשֶׁן סִימָן רל''ג). וְעַיֵּן לְמַטָּה סָעִיף כ''ג וְכ''ד:
 באר היטב  (יט) אדר ראשון. בסדר הגט של מהר''י מינץ בסימן נ''א כתב אדר הראשון בה''א הידיעה כמו אדר השני עיין ח''מ: (כ) כשר. כן ס''ל לרוב פוסקים וכ''כ בא''ח סימן (תכ''ב) [תכ''ז]. ובח''מ סימן מ''ג. ואין חילוק בין אם ידע שהוא מעובר ובין אם לא ידע. ובי''ד סי' רכ''ב הביא המחבר דעת הרמב''ם דמחלק בין אם ידע ובין אם לא ידע. וש''ך שם הקשה למה לא חשש כאן לדעת הרמב''ם וב''ח פסק ג''כ אם ידע שהוא מעובר ספק גט הוא ואין להקל. וב''ש כתב דוקא שם בנדרים שהוא איסור דאורייתא חשש לדעת הרמב''ם אבל כאן ליכא א''ד לכן לא חשש להביא דעת הרמב''ם וכ''כ ט''ז: (כא) אייר בשני יודי''ן. רמז לדבר אברהם יצחק יעקב רחל: (כב) יו''ד. כתב בת''ה אם נודע תיכף יתן גט אחר ואם לא נודע אלא אח''כ א''צ ליתן גט אחר. ויש מחמירין ליתן שני גיטין באייר ד''מ בשם מהרי''ל עיין ב''ש. מרחשון חד תיבה. כסלו חסר. ואם כתב כסליו מלא כשר. כמו שמנה וכן כלם אחרונים:


ח יֵשׁ נֻסְחֵי גִּטִּין שֶׁכָּתוּב בָּהֶם: אֵיךְ אֲנָא (כג) פְּלוֹנִי בֶּן פְּלוֹנִי, וְאֵינוֹ מְכֻוָּן, וְיֵשׁ לִזָּהֵר מִלִּכְתֹּב תֵּבַת אֵיךְ. וְכֵן יֵשׁ נֻסְחָאוֹת שֶׁכָּתוּב בָּהֶם: וּלְאַתְרֵיהוֹן (דְּאַבְהָתַיְכוּ) דְאַבְהָתַי, וְכֵן בָּאִשָׁה וּלְאַתְרֵיהוֹן דְאַבְהָתַיכִי, וְיֵשׁ לִזָּהֵר מִלְּכָתְבָם:
 באר היטב  (כג) פב''פ. ואיך כשר ואם כתב ח''מ ב''ש:


ט לֹא יִכְתֹּב: (כד) וְדֵין, מָלֵא, אֶלָּא חָסֵר יוּ''ד. וְלֹא יִכְתֹּב: וְאִיגֶרֶת, מָלֵא (כה) יוּ''ד, אֶלָּא: וְאִגֶּרֶת:
 באר היטב  (כד) ודין. דמשמע דין הוא שמגרש ואם אין הדין נותן במגרש לא הוי גט: (כה) יו''ד. לפרש''י לשון גג הוא. לפ''ז הוי שינוי פירוש המלה. ולהרמב''ם משמע לשון זונה כלומר אם זנית להוי גט ואם לא זנית לא להוי גט א''כ הוי שינוי גט ופסול אפילו בשעת הדחק וכתבו התוספת דצריך לכתוב ואגרת בוי''ו דבלא וי''ו משמע דשולח אגרת בעלמא ולא לשם גירושין. ויקרא הדל''ת של ודין בצירי ויכתוב בדין בתחלת השיטה כדי שיהא ספר תרוכין עד פטורין בשטה אחת ולא בשטה אחרונה סדר הגט מהר''ם פדוואה ב''ש:


י דִּתִיהְוִייִין, דְּתִיצְבִּייִין, שְׁלשָׁה יוּדִי''ן (כו) רְצוּפִין. וְנָהֲגוּ לְכָתְבָם (כז) בַּחֲמִשָּׁה יוּדִי''ן: דִּיתִיהְוִייִין, דִּיתִיצְבִּייִין. הגה: וְיֵשׁ לִכְתֹּב הַכֹּל בְּשִׁיטָה (כח) אַחַת: דִּיתִיהְוִייִין, דִּיתִיצְבִּייִין; אֲבָל אִם כָּתַב דִּי בְּשִׁיטָה אַחַת, וְהַשְּׁאָר בְּשִׁיטָה שְׁנִיָּה, יֵשׁ פּוֹסְלִין. (מהרי''ו וּמַהֲרִי''ל, כֵּן הוּא בַּסְדָרִים בִּשְׁמָם):
 באר היטב  (כו) רצופין. לפרש''י הטעם דאי לא כתב אלא ב' יודין מתקרי דיתהויין נשים דעלמא. אבל אם כתב ג' יודין משמע שתהא רשאה להנשא לכל מי שתרצה. והרמב''ם כתב אם כתב ב' יודין משמע שהוא מדבר עם שתי נשים. ונמצא שאינו מגרש לזו אלא לשתי אחרות. ומהאי טעמא יש פוסלין אם כתב דיתיהוויין בשני שיטות ועיין סוף הסימן. ויקרא הויו של דיתיהווייין והבי''ת דיתיצבייין בשו''א. וחירק תחת היו''ד עם הנו''ן לבסוף לבוש ב''ש: (כז) בחמשה יודין. ובדיעבד אין להקפיד אם לא כתבו יו''ד בין תי''ו לדי וכן בין תי''ו לה''א ח''מ: (כח) א'. ואפילו אם כותב בשיטה אחד לא ירחק מלת די הרבה רק מעט לבוש. מיהו במקום הדחק או שכבר ניתן הגט כשר דהא ליכא שינוי משמעות הגט עיין ב''ש. בתשובת שבות יעקב ח''א שאלה קי''ח התיר בשעת הדחק אם כתב תיבת רשאי ביוד כיון שאינו מעיקר הגט ע''ש:


יא יַאֲרִיךְ וָי''ו (כט) דְּתִירוּכִין וּוָי''ו דְּשִׁיבוּקִין וּוָי''ו שְׁנִיָּה דִּוְכַדּוּ, שֶׁמָּא יִדְמוּ לְיוּ''ד. הגה: נָהֲגוּ לְהַאֲרִיךְ אֵלּוּ הַוָּוִי''ן יוֹתֵר מִוָּוִי''ן אֲחֵרִים קְצָת, אֲבָל לֹא יַאֲרִיכוּ יוֹתֵר מִדַּאי (כָּל בּוֹ):
 באר היטב  (כט) דתירוכין. הטעם משום דאי מחזי כיו''ד משמע דקאי על נשים דעלמא ואינו מדבר עם אשתו. ולהרמב''ם הטעם דהוי כאלו היא גרשה אותו. וי''ו של פיטורין תליא בהא. אם כותבים יו''ד אחר הפ''א אין חשש טעות ואין צריך להאריך הוי''ו. אבל אם לא כתב היו''ד אז צריך להאריך ג''כ הוי''ו של פיטורין. הרא''ש. ולמהך חסר יו''ד. ובקריאה ימהר המ''ם אל הלמ''ד בדלא אניסנא יש לזהר שאל תהיה הבית ככ''ף. ויכתוב בחד שיטה. ועיין תשובת מהר''א ששון סי' למ''ד. ברעות יקרא הרי''ש בפתח והעי''ן בשו''א והוי''ו בפתח לבוש והפר''ח כתב שהוא הבל ושטות ע''ש. וי''ו של וכדו צריך להאריך דלא מחזי כיו''ד דהיה משמע בלא כלום בלא ספר הוא מגרש. הה''א של מהך צריך שאל יראה כחי''ת דאז הוי לשון צחוק מצחק אני בך. ימחא יקרא היו''ד בשו''א. מ''ם בפת''ח. חי''ת בצירי. נ''ש ב''ש:


יב יִכְתֹּב: תֵּרוּכִין, שְׁבוּקִין, חֲסַר יוּ''ד רִאשׁוֹנָה; אֲבָל פִּיטוּרִין מָלֵא, בִּשְׁנֵי יוּדִי''ן. הגה: וְיֵשׁ אוֹמְרִים דְּפִטּוּרִין גַּם כֵּן חָסֵר יוּ''ד רִאשׁוֹנָה (בְּסֵדֶר גִּטִּין דְּמַהֲרִי''ל וּבַסְמַ''ג), וְכֵן נוֹהֲגִין. וְלָכֵן צָרִיךְ לְהַאֲרִיךְ גַּם כֵּן וָי''ו שֶׁל פִּטּוּרִין (כֵּן כָּתַב הַמָּרְדְּכַי). וְנָהֲגוּ לִכְתֹּב בַּגֵּט בִּתְחִלָּה: שְׁבוּקִין, פִּטּוּרִין, תֵּרוּכִין, וְאַחַר כָּךְ: פש''ת, וְאַחַר כָּךְ: תש''פ; וְאִם שִׁנָּה בָּזֶה, אֵין עִכּוּב בַּדָּבָר: 

יג לְמֵהַךְ, חָסֵר יוּ''ד. 

יד יִזָּהֵר יָפֶה בָּרֶגֶל שֶׁל הֵ''א שֶׁל ''לְמֵהַךְ'' שֶׁיַּרְחִיקֶנָּה מִגַּגָּהּ; וְכֵן בְּכָל הֵהִי''ן צָרִיךְ לִזָּהֵר, אֶלָּא שֶׁבָּזֶה צָרִיךְ לִזָּהֵר יוֹתֵר: 

טו לֹא יִכְתֹּב: לְאִתְנַסְבָא, אֶלָּא: לְהִתְנַסְבָא. וֶאֱנַשׁ, חָסֵר יוּ''ד (מָרְדְּכַי). דִּלֵּג הֵ''א (ל) דִּלְהִתְנַסְּבָא, וְכָתַב: לִתְנַסְּבָא, כָּשֵׁר (רַשְׁבָּ''א אֶלֶף קס''ג):
 באר היטב  (ל) להתנסבא. הטעם שמא ירחק לה מן תנסבא ומשמע לא יתנסבא לא תנשאי וב''ש ס''ק כ''ו כתב לאתנסבא לא ירחיק לא מן נסבא וכו'. משמע מלשונו דכותבין בגט לא תנסבא ואינו כן וצ''ע:


טז עַל דֶּרֶךְ זֶה צָרִיךְ לִזָּהֵר בְּכָל לָשׁוֹן וּבְכָל כְּתָב שֶׁיִּכְתֹּב, שֶׁלֹּא יְהֵא בּוֹ מַשְׁמַע שְׁתֵּי עִנְיָנוֹת: 

יז לֹא יִמְחָא, בְּאָלֶ''ף. הגה: וְאִם כָּתַב בְּהֵ''א וּכְבָר נִתַּן הַגֵּט, כָּשֵׁר (בֵּית יוֹסֵף). וְאִם נִכְתַּב יִמְחֵי בְּיוּ''ד, פָּסוּל, אִם לֹא בִּשְׁעַת הַדְּחָק וּבִמְקוֹם עִגּוּן (מ''כ בַּתִּקוּן): 

יח צָרִיךְ שֶׁלֹּא יְהֵא בְּשִׁיטָה אַחֲרוֹנָה, לֹא סֵפֶר תֵּרוּכִין וְלֹא גֵּט פִּטּוּרִין וְלֹא אִגֶּרֶת שְׁבוּקִין, אֶלָּא כְּדַת משֶׁה וְיִשְׂרָאֵל לְבַד; וְיַעֲשֶׂה מִמֶּנָּה אוֹתִיּוֹת גְּדוֹלוֹת, כְּדֵי שֶׁלֹּא יְסַיֵּם בְּאֶמְצַע שִׁיטָה, מִשּׁוּם דְּאִכָּא לְמֵיחַשׁ שֶׁיַּחְתְּמוּ בַּחֲצִי שִׁיטָה הַנִּשְׁאֶרֶת, וְאֵין רָאוּי לַעֲשׂוֹת כֵּן. וְאִם כָּתַב בְּשִׁיטָה אַחֲרוֹנָה יוֹתֵר מִכְּדַת משֶׁה וְיִשְׂרָאֵל, לֹא נִפְסַל בְּכָךְ: 

יט אִם כָּתַב: וְיִשְׂרָאֵל, אָלֶ''ף לָמֶ''ד, (לא) כְּאֶחָד, לֹא נִפְסַל בְּכָךְ. וְדַוְקָא בְּדִיעֲבַד אוֹ בִּמְקוֹם עִגּוּן, כְּמוֹ שֶׁנִּתְבָּאֵר לְעֵיל סִימָן קכ''ה סָעִיף י''ו:
 באר היטב  (לא) כאחד. כמו שנתבאר לעיל סי' קכ''ה סעיף י''ו בהג''ה ע''ש כי שם מסיים אם הוא בטופס. ויפה כתב הרב ח''מ שם מאי אם דקאמר ע''ש ס''ק למ''ד ומ''ש שם הרב ב''ש דאתי לאפוקי אם שם הבעל ישראל ע''ש. לא דק דהא קאמר אם כתב וישראל עיין ב''י שהביא תשובת הרא''ש ומה שהקשה עליו ע''ש:


כ כֵּיוָן שֶׁאָנוּ מַכִּירִין סִגְנוֹן הַדָּבָר, אֵין לְפָסְלוֹ בִּשְׁבִיל דִּלּוּג אוֹת (לב) אַחַת:
 באר היטב  (לב) אחת. עיין ס''ס בטופס אפי' נחסר יותר כשר. ועיין ב''י מ''ש בשם העיטור כל שניכר שהוא ט''ס כגון שנחסר השי''ן של ששי או ריש של רביעי כשר חוץ בשמות הבעלים ועיין ברש''י מנחות דף ל''ב דצריך לדקדק בתורף בחסר ויתיר מדאורייתא ב''ש:


כא אִם כָּתַב: בָּרְבִיעִי עֶשְׂרִים יוֹם לְיֶרַח שְׁבָט, וְדִּלֵּג וְלֹא כָּתַב: בְּשַׁבָּת, וְגַם יוֹם רְבִיעִי הָיָה עֶשְׂרִים וְאֶחָד לִשְׁבָט וְהוּא כָּתַב: עֶשְׂרִים, הַגֵּט כָּשֵׁר. וְיֵשׁ חוֹלְקִין וּפוֹסְלִין בִּכְהַאי גַּוְנָא (רִיבָ''שׁ סִימָן קי''ז): 

כב אִם לֹא הֶאֱרִיךְ (לג) וָוִי''ן שֶׁאָמַרְנוּ, אוֹ שֶׁכָּתַב הַיּוּדִי''ן שֶׁאָמַרְנוּ שֶׁלֹּא יִכָּתְבוּ, אוֹ שֶׁלֹּא כָּתַב הַיּוּדִי''ן הַיְתֵרוֹת, הֲרֵי זֶה גֵּט פָּסוּל, חוּץ מִשְּׁתֵּי יוּדִי''ן הַנּוֹסָפוֹת בְּדִיתִיהְוִייִין וְדִיתִיצְבִּייִין, שֶׁאֵינוֹ אֶלָּא מִנְהָג, וְיֵשׁ אוֹמְרִים דְּאִם לֹא כָּתַב דִּיתִיהְוִייִין רַשָּׁאָה, רַק כָּתַב זֹאת: וְאַתְ תְּהֵא רַשָּׁאָה, עָדִיף טְפֵי (הָרַ''ן פֶּרֶק הַמְגָרֵשׁ וּבָעִטּוּר). וְיֵשׁ אוֹמְרִים שֶׁאִם לֹא עִרְעֵר הַבַּעַל, כָּשֵׁר. וְיֵשׁ מִי שֶׁאוֹמֵר שֶׁאֵין עִרְעוּרוֹ מוֹעִיל, אֶלָּא אִם כֵּן כְּתָבוֹ הוּא אוֹ שֶׁהַסוֹפֵר כּוֹתְבוֹ מִפִּיו:
 באר היטב  (לג) ווי''ן. היינו שלא כתב תואר וי''ו אלא כתואר יוד מש''ה פסול. אבל אם כתב ווי''ן אלא שלא האריך אותה יותר משאר ווי''ן כשר ב''ש ע''ש:


כג אִיָּיר, יֵשׁ לְכָתְבוֹ לְכַתְּחִלָּה בִּשְׁנֵי יוּדִי''ן. וְעַיֵּן לְעֵיל סָעִיף ז': 

כד כִּסְלֵו, חָסֵר יוּ''ד. 

כה אִם הֲוָה לֵהּ לִכְתֹּב בִּשְׁנֵים עָשָׂר וְכָתַב: בְּי''ב, כָּשֵׁר: 

כו לְמִנְיָן, בְּחַד יוּ''ד. 

כז שֶׁאָנוּ מָנִין, בְּלֹא וָי''ו. הגה: וְאִם כָּתַב וָי''ו, אֵין לְפָסְלוֹ בִּשְׁעַת הַדְּחָק (רִיבָ''ש סִימָן שי''ד); וְאִם נָהֲגוּ לִכְתֹּב כָּךְ, אֵין לְפָסְלוֹ. וְהוּא הַדִּין אִם כָּתַב: (לד) לְמִנְיָן שֶׁאָנוּ מוֹנִין [בְּמָתָא], וְכָל כַּיּוֹצֵא בָּזֶה:
 באר היטב  (לד) למנין שאנו מנין וכו'. כצ''ל. ומ''ש בנוסחא שלנו מונין בו''ו הוא ט''ס ב''ש:


כח דְּיָתְבָא עַל נָהָר (לה) פְּלוֹנִי, בְּחַד יוּ''ד. וְאִם כָּתַב: דִּי יָתְבָא, כָּשֵׁר (בֵּית יוֹסֵף):
 באר היטב  (לה) פלוני. ל''ד אף שהעיר אינה יושבת על נהר אלא נהר מקיף אותה. דאין הכוונה ישיבה ממש אלא ר''ל שמסתפקין ממנו מהרד''ך ריש בית ד':


כט בְּמָתָא פְּלוֹנִית דְּמִתְקַרְיָא פְּלוֹנִית, בִּלְשׁוֹן נְקֵבָה: 

ל נָהֲגוּ לִכְתֹּב: הָעוֹמֵד בְּמָקוֹם פְּלוֹנִי, קֹדֶם וְכָל שׁוּם. הגה: וְיֵשׁ אוֹמְרִים דְּיֵשׁ לִכְתֹּב הַחֲנִיכָה קֹדֶם ''הָעוֹמֵד בְּמָקוֹם פְּלוֹנִי'' וְכוּ' (עַיִּיִן בְּפִסְקֵי מהרא''י סִימָן רמ''ז), וְכֵן נוֹהֲגִין בִּמְדִינוֹת אֵלּוּ. וְנָהֲגוּ לִכְתֹּב: פְּלוֹנִי בֶּן פְּלוֹנִי, וְלֹא בַּר פְּלוֹנִי; וְאִם כָּתַב: בַּר, הַגֵּט כָּשֵׁר (מַהֲרִי''ק שֹׁרֶשׁ כ''ו): 

לא נָהֲגוּ לִכְתֹּב: וְכָל שׁוּם דְּאִית לִי וּלְאַבְהָתַי: 

לב אִם כָּתַב: בִּדְלָא אֲנִיס, בִּמְקוֹם בִּדְלָא אֲנִיסְנָא, לֹא נִפְסַל. וְכוֹתְבִין: אֲנִיסְנָא, מָלֵא, בְּיוּ''ד אֵצֶל הַנּוּ''ן (מהרי''ו): 

לג נָהֲגוּ לִכְתֹּב: פְּטָרִית קֹדֶם וּשְׁבָקִית; וְנָהֲגוּ לִכְתֹּב: וְתָרוּכִית, בְּוָי''ו אַחַר הָרֵי''שׁ: 

לד יָתִיכִי, בִּשָׁלֹשׁ יוּדִי''ן. לִיכִי, בִּשְׁתֵּי יוּדִי''ן: 

לה נָהֲגוּ לִכְתֹּב: דַּהֲוֵית, תֵּבָה אַחַת. הגה: אִם לֹא כָּתַב: מִן קַדְמַת דְּנָא, רַק כָּתַב: דַּהֲוֵת אִנְתְּתִי (מָצָא כָּתוּב בַּתִּקוּן), אוֹ דִּלֵּג מִלַּת אִנְתְּתִי (ר''ד כֹּהֵן), אוֹ מִלַּת דַּהֲוֵית (הַגָּהוֹת אַלְפָסִי פֶּרֶק הַמְגָרֵשׁ), כָּשֵׁר: 

לו אִנְתְּתִי, בְּלֹא יוּ''ד אַחַר הָאָלֶ''ף. 

לז בְּנַפְשַׁיְכִי, נָהֲגוּ לִכְתֹּב בִּשְׁנֵי יוּדִי''ן. וְאִם כָּתְבוּ חָסֵר, כָּשֵׁר (דַּעַת עַצְמוֹ וְכֵן מַשְׁמַע בַּמָּרְדְּכַי): 

לח לְהִתְנַסְבָא, נָהֲגוּ לְכָתְבוֹ בְּלֹא שׁוּם יוּ''ד. וְאִם כָּתַב יוּ''ד אַחַר הֵ''א, כָּשֵׁר. (הַגָּהוֹת מַיְמוֹנִי פֶּרֶק ד' וּמָרְדְּכַי בְּשֵׁם יֵשׁ אוֹמְרִים סָבְרִי דִּלְכַתְּחִלָּה כּוֹתְבִין בְּיוּ''ד): 

לט בִּידַיְכִי, בִּשְׁלשָׁה יוּדִי''ן. 

מ נָהֲגוּ לִכְתֹּב: מִן שְׁמִי מִן יוֹמָא דְּנָן וּלְעָלַם. וְיֵשׁ אוֹמְרִים דְּאֵין כּוֹתְבִין: מִן שְׁמִי (סְמַ''ג וּסְמַ''ק וּתְשׁוּבַת רַשְׁבָּ''א), וְכֵן נוֹהֲגִין בִּמְדִינוֹת אֵלּוּ: 

מא צָרִיךְ לִכְתֹּב: וַהֲרֵי אַתְּ מוּתֶּרֶת לְכָל (לו) אָדָם. וּלְכַתְּחִלָּה טוֹב לִזָּהֵר לִכְתֹּב: הֲרֵי אַתְּ [מוּתֶּרֶת לְכָל אָדָם], בְּשִׁיטָה (לז) אַחַת; אֲבָל אִם כְּבָר נִכְתַּב הַגֵּט בִּשְׁתֵּי שׁוּרוֹת, כָּשֵׁר לִתְּנוֹ (מהרא''י סִימָן קמ''ג):
 באר היטב  (לו) אדם. כתב (הרמב''ם) [הרמב''ן] אם לא כתב קרוב בעיני אם נשאת תצא. וצריך לכתוב והרי בוי''ו. מותרת בוי''ו ואם כתב בלא וי''ו אפשר שפסול אפי' בדיעבד לבוש. ב''ש: (לז) אחת. כדי שיהא נקרא בבת אחת ולא יפסיק ב''ש:


מב מוּתֶּרֶת, בְּוָי''ו. 

מג דִּי יֶהֱוֵי, נָהֲגוּ לְכָתְבוֹ שְׁתֵּי תֵּבוֹת. אָמְנָם אִם כָּתַב: דִּיֶהֱוֵי, תֵּבָה אַחַת, כָּשֵׁר (מָרְדְּכַי פֶּרֶק הַמְגָרֵשׁ). וְאַף אִם לֹא כָּתַב רַק: דְּהָוֵי, כָּשֵׁר בִּשְׁעַת הַדְּחָק בִּמְקוֹם עִגּוּן (רִיבָ''שׁ סִימָן ר''ה): 

מד מִנַּאי, נָהֲגוּ לְכָתְבוֹ בְּלֹא (לח) יוּ''ד אַחַר הַמֵּ''ם. וְאִם כָּתַב יוּ''ד אַחַר הַמֵּ''ם, לֹא נִפְסַל בְּדִיעֲבַד (בֵּית יוֹסֵף בְּשֵׁם הָרַ''ן וְהָרַשְׁבָּ''א):
 באר היטב  (לח) יו''ד. ויקרא המ''ם בחיריק ונו''ן בקמץ ואלף בחיריק. דהוית הוי''ו בצירי לבוש:


מה נָהֲגוּ לִכְתֹּב: תֵּרוּכִין שְׁבוּקִין פִּטּוּרִין. 

מו בְּגֵט אֲרוּסָה כּוֹתְבִין: דַּהֲוֵית אֲרוּסָתִי. וְאִם כָּתַב: דַּהֲוֵית אִנְתְּתִי, כָּשֵׁר. וְיֵשׁ אוֹמְרִים דְּהוּא הַדִּין לְהֵפֶךְ, דְּכָתַב לְאִשְׁתּוֹ: אֲרוּסָתִי, כָּשֵׁר בְּדִיעֲבַד (בֵּית יוֹסֵף): 

מז שִׁי''ן וְעַיִ''ן שֶׁלֹּא הָיוּ הַיּוּדִי''ן נוֹגְעִין בָּהֶם, וְכֵן הַיּוּ''ד שֶׁעַל גַּבֵּי הָאָלֶ''ף וְשֶׁאֲחוֹרֵי הַצַּדִּי''ק שֶׁאֵינָם נוֹגְעִים בָּאוֹת, אִם הַתִּינוֹק קוֹרֵא אוֹתָם יָפֶה, אֲפִלּוּ הֵם בַּתֹּרֶף, יֵשׁ לְהַכְשִׁיר בִּמְקוֹם עִגּוּן: 

מח אִם נִדְבְּקוּ רַגְלֵי הֵהִי''ן לַגַּגִּין, אִם תִּינוֹק דְּלָא חַכִּים וְלָא טִפֵּשׁ קוֹרֵא אוֹתָם, יֵשׁ לְהַכְשִׁיר בִּמְקוֹם עִגּוּן, אֲפִלּוּ אִם הוּא בַּתֹּרֶף, וְיַפְרִיד בְּסַכִּין. וְעַיֵּן לְעֵיל סִימָן קכ''ה סָעִיף י''ו: 

מט אִם חִסֵר תֵּבָה אַחַת מֵהַטֹּפֶס, לֹא נִפְסַל בְּכָךְ. וְכָל שֶׁכֵּן אִם חָסֵר וָי''ו שְׁנִיָּה שֶׁל וְכַדּוּ, וְכָתַב, וְכַד (בֵּית יוֹסֵף בְּשֵׁם תְּשׁוּבַת הָרַשְׁבָּ''א), דְּמֵאַחַר שֶׁאֵין הָעִנְיָן מִשְׁתַּנֶּה, אֵין פָּסוּל בְּחִסָּרוֹן זֶה (כֵּן כָּתַב הָרֹא''שׁ בִּתְשׁוּבָה). וְהוּא הַדִּין אִם הָיוּ אוֹתִיּוֹת יְתֵרוֹת, כָל שֶׁאֵין הָעִנְיָן מִשְׁתַּנֶּה (רִיבָ''שׁ סִימָן ר''ה). אֲבָל אִם נִשְׁתַּנָּה הָעִנְיָן, פָּסוּל. וְלָכֵן יֵשׁ אוֹמְרִים דְּאִם כָּתַב לִבְרִיאַת עָלְמָה, בְּהֵ''א, שֶׁהַגֵּט פָּסוּל, דְּעַלְמָה לְשׁוֹן (לט) נַעֲרָה (הָר''ד כֹּהֵן), וְיֵשׁ מַכְשִׁירִין בִּשְׁעַת הַדְּחָק (בִּנְיָמִין זְאֵב):
 באר היטב  (לט) נערה. אבל עלמא באלף כשר אפילו לכתחלה ב''ש:


נ אֵין לִכְתֹּב בַּגֵּט: בְּבִטּוּל מִינֵי מוֹדָעֵי וְעַיֵּן נֻסַּח הַגֵּט לְקַמָּן (בְּסִימָן קנ''ד): 



סימן קכז - שצריך להזכיר הזמן בגט, ודין קדימה ואחור
ובו י''ג סעיפים 
א צָרִיךְ לִכְתֹּב זְמַן, בַּגֵּט. וְאִם נִתְגָּרְשָׁה בְּגֵט שֶׁאֵין בּוֹ זְמַן, לֹא תִּנָּשֵּׂא; וְאִם נִשֵּׂאת, לֹא תֵּצֵא, אֲפִלּוּ אֵין לָהּ בָּנִים: 

ב אִם הָיָה מֻקְדָּם, אוֹ נִכְתַּב בַּיּוֹם וְנֶחְתַּם בַּלָּיְלָה שֶׁלְּאַחֲרָיו, פָּסוּל, אֲפִלּוּ הָיוּ עֲסוּקִים בְּאוֹתוֹ עִנְיָן. וְיֵשׁ אוֹמְרִים דְּנִכְתַּב בַּיּוֹם וְנֶחְתַּם בַּלַּיְלָה שֶׁלְּאַחֲרָיו, בִּשְׁעַת הַדְּחָק (א) כָּשֵׁר. הגה: וְגֵט מֻקְדָּם, אַף עַל פִּי שֶׁפָּסוּל, אִם קִדְּשָׁהּ אַחֵר, צְרִיכָה גֵּט מִשֵּׁנִי וַאֲסוּרָה לַחֲזֹר לָרִאשׁוֹן (פִּסְקֵי מהרא''י סִימָן י''ג לְדַעַת הָרַמְבַּ''ם, וּבֵית יוֹסֵף בְּשֵׁם הָרַ''ן וְהָרַשְׁבָּ''א):
 באר היטב  (א) כשר. אפילו נכתב היום ונחתם אחר כמה ימים ומכ''ש כשנתאחר אחר הכתיבה והחתימה. דכשר בשעת הדחק. דוקא שידע הבעל מזה. אבל אם הוא מוקדם ולא ידע הבעל שהקדימו אפי' בשעת הדחק פסול. שעת הדחק פרש''י שניסת או הלך לדרכו וא''א ליתן גט אחר עיין ב''ש. עיין הרד''ך בית ג' אי אמרינן בפלוגתת הפוסקים ג''כ כדאי לסמוך עליו בשעת הדחק. ועיין כנה''ג דף קמ''ז ע''א:


ג נִכְתַּב בַּיּוֹם, וְלֹא הִסְפִּיקוּ לְחָתְמוֹ עַד הַלַּיְלָה, אִם כָּתְבוּ בּוֹ קֹדֶם חֲתִימָה: גִּטָּא דְּנַן אִכְּתוּב בְּיוֹם פְּלָן וְלֹא הִסְפִּיקוּ סָהֲדֵי לְמִחְתְּמֵהּ עַד לֵילְיָא, וְחָתְמוּ הָעֵדִים אַחַר כָּךְ, כָּשֵׁר: 

ד הַשּׁוֹלֵחַ גֵּט מִמָּקוֹם לְמָקוֹם, אַף עַל פִּי שֶׁמַּקְדִּים הַזְּמַן, שֶׁהֲרֵי כּוֹתְבִין הַזְּמַן מִיּוֹם הַכְּתִיבָה וְאֵינוֹ מַגִּיעַ לְיָדָהּ עַד אַחַר זְמַן, כָּשֵׁר, מִשּׁוּם דְּאִית לֵהּ קָלָא: 

ה גֵּט שֶׁלֹּא נִמְסַר בְּיוֹם הַכְּתִיבָה, אֵין תַּקָּנָה לְהַכְשִׁירוֹ, אֶלָּא שֶׁיְּשַׁלְּחֶנּוּ לָהּ עַל יְדֵי שָׁלִיחַ. הגה: מִיהוּ, נָהֲגוּ לְהַחֲמִיר וְלִכְתֹּב אַחֵר (כֵּן מַשְׁמַע מִדִּבְרֵי הָר''פ שֶׁהֵבִיא הָאָרְחוֹת חַיִּים). וּסְתָם גֵּט שֶׁיָּצָא מִיַּד אִשָּׁה, אָמְרִינַן שֶׁנִּמְסַר בַּיּוֹם שֶׁנִּכְתַּב, וְאֵינָהּ צְרִיכָה רְאָיָה, אֶלָּא אִם כֵּן הָיָה בּוֹ רֵעוּתָא כְּגוֹן שֶׁהָיָה מֻשְׁלָךְ (טוּר וְהַתּוֹסָפוֹת וְהָרֹא''שׁ): 

ו אָמַר לִשְׁנַיִם לִכְתֹּב גֵּט וְלַחְתֹּם וְלִתְּנוֹ לְאִשְׁתּוֹ, וְנִתְאַחֵר הַדָּבָר יָמִים אוֹ שָׁנִים, אוֹ שֶׁנִּמְצָא הַגֵּט (פָּסוּל) [בָּטֵל] וְהֻצְרְכוּ לִכְתֹּב לָהּ גֵּט אַחֵר, כְּשֶׁכּוֹתְבִין הַזְּמַן וְהַמָּקוֹם אֵין כּוֹתְבִין לֹא הַזְּמַן שֶׁאָמַר לָהֶם הַבַּעַל לִכְתֹּב בּוֹ, וְלֹא אוֹתוֹ הַמָּקוֹם. כֵּיצַד, הָיוּ בִּירוּשָׁלַיִם כְּשֶׁאָמַר לָהֶם הַבַּעַל, וְהָיוּ עוֹמְדִים בְּתִשְׁרִי, וְנִתְאַחֵר עַד נִיסָן. וַהֲרֵי הֵם בְּלֹד, כּוֹתְבִין הַזְּמַן מִנִּיסָן וּבְלֹד: 

ז גֵּט שֶׁלֹּא כָּתַב בּוֹ שֵׁם הַיּוֹם, אֶלָּא בְּשַׁבָּת רִאשׁוֹנָה אוֹ שְׁנִיָּה מֵחֹדֶשׁ פְּלוֹנִי, אוֹ בְּחֹדֶשׁ פְּלוֹנִי, אוֹ בְּשָׁנָה פְּלוֹנִית וְלֹא הִזְכִּיר הַחֹדֶשׁ, אֲפִלּוּ כָּתַב בְּשָׁבוּעַ פְּלוֹנִי, כָּשֵׁר. וְכֵן אִם כָּתַב בּוֹ: הַיּוֹם גֵּרַשְׁתִּיהָ, כָּשֵׁר, שֶׁמַּשְׁמָעוֹ הַיּוֹם הַזֶּה שֶׁיָּצָא בּוֹ הַגֵּט: 

ח כָּתַב בּוֹ זְמַן, וְחָתַךְ מִמֶּנּוּ הַזְּמַן וְאַחַר כָּךְ נְתָנוֹ לָהּ, כָּשֵׁר. וְיֵשׁ (ב) פּוֹסְלִים:
 באר היטב  (ב) פוסלים. רוב פוסקים פוסלים ב''ש:


ט גֵּט שֶׁזְּמַנּוֹ מְאֻחָר, כָּשֵׁר לְגָרֵשׁ בּוֹ. וַאֲפִלּוּ נְתָנוֹ לָהּ מִיָּד, אֵין הַגֵּרוּשִׁין חָלִין עַד הַזְּמַן הַכָּתוּב בּוֹ. וְיֵשׁ פּוֹסְלִין גֵּט מְאֻחָר: 

י אִם דִּלֵּג הַסוֹפֵר: לִבְרִיאַת עוֹלָם, כָּשֵׁר. 

יא אִם דִּלֵּג הָאֲלָפִים וְהַמֵּאוֹת, רַק שֶׁכָּתַב: בְּכָךְ וְכָךְ לִפְרָט, (ג) כָּשֵׁר, וַאֲפִלּוּ אִם דִּלֵּג גַּם בְּרִיאַת עוֹלָם:
 באר היטב  (ג) כשר. אפי' לא כתב רק פרט האחרון כגון שלשה כשר ב''י ב''ש:


יב אִם דִּלֵּג חֲמִשָּׁה, וְלֹא כָּתַב אֶלָּא אֲלָפִים, (ד) כָּשֵׁר:
 באר היטב  (ד) כשר. ואין לומר אלפים שני אלפים משמע והוא מוקדם מדלא כתב אלפיים בתרי יודין ב''ש:


יג אִם כָּתַב הַכְּלָל וְהַפְּרָט הַקָּטָן, וְדִּלֵּג הַפְּרָט הָאֶמְצָעִי, כְּגוֹן שֶׁכָּתַב: חֲמֵשֶׁת אֲלָפִים וּשְׁבַע עֶשְׂרֵה, וְדִּלֵּג וּשְׁלשׁ מֵאוֹת, פָּסוּל; וְאִם נִשֵּׂאת, לֹא (ה) תֵּצֵא. וְיֵשׁ מִי שֶׁאוֹמֵר, שֶׁמַּצְרִיכִין לָהּ גֵּט כָּשֵׁר מִבַּעֲלָהּ הָרִאשׁוֹן, וְתֵשֵׁב תַּחַת הַשֵּׁנִי:
 באר היטב  (ה) תצא. ואם לא דילג אלא רק פרט האחרון כגון שלא כתב שלשה י''ל דדומה למוקדם. לבוש ב''ש:




סימן קכח - שצריך להזכיר בגט מקום דירת הבעל ואשה ועדים
ובו ז' סעיפים 
א צָרִיךְ לְהַזְכִּיר בַּגֵּט שֵׁם הַמָּקוֹם שֶׁהָעֵדִים עוֹמְדִים (א) שָׁם בִּשְׁעַת חֲתִימָה: לְמִנְיָן שֶׁאָנוּ מוֹנִין בּוֹ כָּאן בְּמָתָא פְּלוֹנִית; וְאִם שִׁנָּה וְהִזְכִּיר שֵׁם מָקוֹם אַחֵר, פָּסוּל; וְאִם נִשֵּׂאת, לֹא תֵּצֵא. אֲבָל עַל מְקוֹם עֲמִידַת הַסוֹפֵר בִּשְׁעַת כְּתִיבָה, אֵין לָחוּשׁ. לְפִיכָךְ, אִם נִכְתַּב בְּמָקוֹם אֶחָד וְנֶחְתַּם בְּמָקוֹם אַחֵר, יַזְכִּיר שֵׁם הַמָּקוֹם שֶׁנֶּחְתַּם בּוֹ. וְיֵשׁ אוֹמְרִים שֶׁגַּם עַל מְקוֹם עֲמִידַת הַסוֹפֵר יֵשׁ לְהַקְפִּיד, וְצָרִיךְ שֶׁיַּעַמְדוּ הַסוֹפֵר וְהָעֵדִים בְּמָקוֹם אֶחָד:
 באר היטב  (א) שם. ואם מגרש תוך עיבורו של העיר כותבין העומד כאן. דתוך עיבורו של העיר כעיר מהרי''ו סי' ע''א ד''מ סי' קכ''ט:


ב כּוֹתְבִין שֵׁם (ב) עִירוֹ וְשֵׁם עִירָהּ. (ג) וְאֵין כּוֹתְבִין שֵׁם מְקוֹם הַלֵּדָה; וְאַף עַל פִּי שֶׁאִם שִׁנָּה לֹא פָּסַל, מִכָּל מָקוֹם מוּטָב שֶׁלֹּא לִכְתֹּב, כְּדֵי שֶׁלֹּא יָבוֹאוּ לִטְעוֹת וּמִחְזֵי כִּמְשַׁנֶּה. וְגַם אֵין כּוֹתְבִין שֵׁם מְקוֹם הַדִּירָה, מִפְּנֵי שֶׁאָנוּ גּוֹלִים וּמְטֻלְטָלִים וּמְקוֹם דִּירָתֵנוּ מְרֻפֶּה בְּיָדֵינוּ. אֲבָל כּוֹתְבִין שֵׁם מְקוֹם עֲמִידַת הָאִישׁ: הָעוֹמֵד הַיּוֹם בְּמָתָא פְּלוֹנִית, אִם הוּא מָצוּי בִּמְקוֹם חֲתִימַת הַגֵּט; וְאִם אֵינוֹ מָצוּי שָׁם, אֵין כּוֹתְבִין מְקוֹמוֹ כְּלָל. וְכֵן בָּאִשָּׁה, אִם הִיא עוֹמֶדֶת בִּמְקוֹם חֲתִימַת הַגֵּט כּוֹתְבִין מְקוֹם עֲמִידָתָהּ: הָעוֹמֶדֶת הַיּוֹם בְּמָתָא פְּלוֹנִית; וְאִם לָאו, אֵין כּוֹתְבִין מְקוֹמָהּ כְּלָל. הגה: וְאִם כָּתַב שֵׁם הַלֵּדָה אוֹ שֵׁם הַדִּירָה, וְלֹא שִׁנָּה, כָּשֵׁר (רִיבָ''שׁ סִימָן שי''ד). וְאִם שִׁנָּה מְקוֹם הָעֲמִידָה, יֵשׁ מַכְשִׁירִין כְּמוֹ בִּמְקוֹם הַלֵּדָה, דְּכָל דָּבָר שֶׁאֵינוֹ צָרִיךְ לִכְתֹּב, אַף אִם שִׁנָּה בּוֹ, כָּשֵׁר; וְיֵשׁ פּוֹסְלִין (בַּבֵּית יוֹסֵף הֵבִיא הַשְּׁתֵּי דֵּעוֹת), וּבִמְקוֹם הַדְּחָק יֵשׁ לְהָקֵל. אֲבָל אִם שִׁנָּה בִּמְקוֹם דִּירָה, פָּסוּל לְכֻלֵּי עָלְמָא (פֶּרֶק הַשּׁוֹלֵחַ) וַאֲפִלּוּ אִם נִשֵּׂאת, תֵּצֵא. וְכוֹתְבִין: מָתָא פְּלוֹנִית, בֵּין שֶׁהָעִיר גְּדוֹלָה אוֹ קְטַנָּה; וְלֹא יִכְתֹּב: פְּלוֹנִית מָתָא, אֶלָּא: מָתָא פְּלוֹנִית. וְאִם דִּלֵּג מִלַּת מָתָא, כָּשֵׁר:
 באר היטב  (ב) עירה. אם עקר דירתו ובא למקום אחר והיה שם למ''ד יום נקרא אותו מקום דירתו. ואם רגיל בשני מקומות אז היכא שהוא דר יב''ח נקרא דירתו. ואם קנה בית דירה ספק אם נקרא דירתו. ונ''מ גם לדידן בענין אם נקרא שינוי כמ''ש הרמ''א. ואם כתב הדרה במקום פלוני ועכשיו דירתה במקום אחר יש להקל במקום עיגון כי לשון הדרה יש לפרש שהיתה דרה שם. ואם בעת הכתיבה דרה שם כשר אפי' לא דרה בעת הנתינה ריב''ש ע''ש: (ג) ישראל. וכן אם הכותי קורין שם העיר בגימל וישראל בקוף כגון רוטנבורג כותבין בקו''ף. דכל שאינו שם אחר אלא באותו שם מחולקים קצת כותבין שם ישראל לבד אבל כשיש שם אחר כותבין שניהם. והא דכותבין קאזמר דמתקרי קאזמירז משום דהוי כשם אחר. הואיל והכותים קורין קאזמירז בזיי''ן בסוף. וכן בפוזנן דמתקרי פוזננא הואיל דרך העכו''ם לדחוק הנו''ן נראה כשם אחר וכתב הלבוש אם כתב פוזנן ולא כתב דמתקרי פוזננא כשר:


ג יִכְתֹּב: וְכָל שׁוּם דְּאִית לִי וּלְאַתְרַי, וּמִלְּבַד זֶה, אִם יֵשׁ לָעִיר שְׁנֵי שֵׁמוֹת יִכְתֹּב: מָתָא פְּלוֹנִית (ד) דְּמִתְקַרְיָא פְּלוֹנִית. הגה: וְלֹא יִכְתֹּב יוּ''ד אֵצֶל הַמֵּ''ם (סֵדֶר גִּטִּין). מִיהוּ אִם כָּתַב יוּ''ד: דְּמִיתְקַרְיָא, כָּשֵׁר (שָׁם). וְאָנוּ לֹא נָהֲגִינָן לִכְתֹּב: וְכָל שׁוּם דְּאִית לִי וּלְאַתְרַי, אֶלָּא אִם יֵשׁ לָעִיר שְׁנֵי שֵׁמוֹת כּוֹתְבִין: מָתָא פְּלוֹנִית דְּמִתְקַרְיָא פְּלוֹנִית אוֹ דְּמִתְקַרְיַת פְּלוֹנִית (פִּסְקֵי מהרא''י סִימָן קפ''ה), וְהוּא הַדִּין אִם יֵשׁ לַנָּהָר שְׁנֵי שֵׁמוֹת. וְאִם יֵשׁ לָהֶן שֵׁם אֶחָד בִּמְקוֹם הַכְּתִיבָה וְשֵׁם אַחֵר בִּמְקוֹם הַנְּתִינָה, דִּינָן כְּמוֹ בִּשְׁמוֹת הַבַּעַל (הָרֹא''שׁ וְהָרַ''ן פֶּרֶק הַשּׁוֹלֵחַ), וְעַיֵּן לְקַמָן סִימָן קכ''ט. וְאִם יֵשׁ לָעִיר שְׁנֵי שֵׁמוֹת, אֶחָד נִקְרָא (כְּפִי) [בְּפִי] יִשְׂרָאֵל וְאֶחָד בִּלְשׁוֹן כּוּתִי, שֵׁם שֶׁקּוֹרִים לוֹ יִשְׂרָאֵל, עִקָּר, וְכוֹתְבִין כְּפִי מַשְׁמָעוּת לְשׁוֹנָם (פִּסְקֵי מהרא''י סִימָן קמ''ב וּמַהֲרִי''ק שֹׁרֶשׁ ק''ו). וְאִם הַשְּׁנֵי לְשׁוֹנוֹת קְרוֹבִין זֶה לָזֶה, וְשֵׁם שֶׁקּוֹרִין לוֹ יִשְׂרָאֵל אֵינוֹ אֶלָּא קִצּוּר לָשׁוֹן, כְּגוֹן עִיר שֶׁכּוּתִים קוֹרִין: הרעדי''ש, וְיִשְׂרָאֵל; רעדי''ש, אֵין כּוֹתְבִין רַק שֵׁם יִשְׂרָאֵל (שָׁם בִּפְסָקָיו סִימָן רנ''א). אֲבָל בְּלָאו הָכִי כּוֹתְבִין שְׁנֵיהֶם; שֵׁם יִשְׂרָאֵל תְּחִלָּה (כֵּן מַשְׁמַע שָׁם), וְעַל שֵׁם כּוּתִים: דְּמִתְקַרְיָא:
 באר היטב  (ד) דמתקריא. באלף. ועיין סי' קכ''ט בשמות לעז כותבים המכונה. וכאן בשמות המקומות כותבין דמתקריא. עיר שנשתקע ממנה שמה הראשון א''צ לכתוב רק שם השני. ואם כתב שם המדינה ולא שם העיר הוי שינוי. ואם כתב שם שניהם לא הוי שינוי. ד''מ ב''ש:


ד אֵין צָרִיךְ לִכְתֹּב שֵׁם הַנָּהָר, אֲבָל נָהֲגוּ (ה) לְכָתְבוֹ. וְאִם יֵשׁ שְׁנַיִם אוֹ שְׁלשָׁה נְהָרוֹת, כּוֹתְבִין כֻּלָּם: דְּיָתְבָא עַל נָהָר פְּלוֹנִי (ו) וּפְלוֹנִי. הגה: וְאִם לֹא כָּתַב שֵׁם הַנָּהָר כְּלָל (תְּשׁוּבַת הָרֹא''שׁ כְּלָל מ''ה וּבֵית יוֹסֵף בְּשֵׁם תְּשׁוּבַת הָרַ''ן), אוֹ שֶׁשִּׁנָּה בּוֹ (תְּשׁוּבַת מַהֲרִי''ל), (ז) כָּשֵׁר. וְכָל נָהָר שֶׁהוּא חוּץ לִתְחוּם הָעִיר, אֵין לְכָתְבוֹ כְּלָל, אֲפִלּוּ מִסְתַּפְּקִים מִמֶּנּוּ, וַאֲפִלּוּ בְּדִיעֲבַד, אִם כְּתָבוֹ, יֵשׁ (ח) פּוֹסְלִין (תְּשׁוּבַת הָרַשְׁבָּ''א בְּהַגָּהַת מַיְמוֹנִי סוֹף נָשִׁים). וַאֲפִלּוּ הוּא תּוֹךְ הַתְּחוּם חוּץ (ט) לְעִבּוּר הָעִיר, אֵין כּוֹתְבִין, אֶלָּא אִם כֵּן כָּל תַּשְׁמִישֵׁי (י) הָעִיר מִמֶּנּוּ (פִּסְקֵי מהרא''י סִימָן קמ''ב). וְכוֹתְבִין: דְּיָתְבָא, בְּחַד יוּ''ד. וְאִם יוֹשֶׁבֶת עַל (יא) חוֹף הַיָּם, נָהֲגוּ לִכְתֹּב: דְּעַל כֵּיף יַמָּא מוֹתְבָא. וְעִיר שֶׁסִפּוּקָהּ מִמֵּי בְּאֵרוֹת, כּוֹתְבִין: עַל מֵי בְּאֵרוֹת. וְעִיר שֶׁסִפּוּקָהּ מִמֵּי מַעְיָנוֹת, כּוֹתְבִין: מֵי מַעְיָנוֹת, וּבְחַד יוּ''ד. הגה: וְכוֹתְבִין: בְּאֵרֹת, בְּלֹא וָי''ו (סֵדֶר גִּטִּין). וְאִם הַמַּעְיָן מַיִם חַמִּין, כּוֹתְבִין: עַל מֵי מַעְיְנוֹת חַמִּין (מ''כ בְּתִקוּן יָשָׁן):
 באר היטב  (ה) לכותבו. הטעם שלא יאמרו עיר אחרת היא לכן כותבין הנהר אפי' לא הוחזק עוד עיר אחרת כזו מ''מ חיישי' ב''ש: (ו) ופלוני. אפילו אם הרוב מסתפקים מא' ומיעוט מהשני כותבים כולם וה''ה במעיינות ובארות נמי כותבים כולם אפי' אם הרוב מסתפקין מן מעיינות ומיעוט מן הבארות או להיפוך עיין ב''ש: (ז) כשר. משמע לכ''ע כשר אע''ג בשינוי מקום עמידה הביא דעת הפוסלים שאני נהר שאינו אלא חשש שמא יאמרו שהיא עיר אחרת עי' ב''ש: (ח) פוסלין. דלא שייך לומר דיתבא על נהר כי עיר הזאת אינה יושבת על הנהר. משא''כ כשיושבת על הנהר. רק ששינה שם הנהר כשר ב''ש: (ט) לעיבור. משמע תוך העיבור כותבים אפי' אם קצת תשמישו ממנו. ודוקא נהר. אבל במעיין ובארות אפי' הם תוך העיבור אין כותבים אותם אא''כ מספקים מהם כל תשמישי' ועיין ב''ש: (י) העיר. היינו משרה וכביסה וטחינה: (יא) חוף הים. אעפ''י שאינה יושבת על הים ממש אלא ישוב אותה העיר יושבת על חוף הים אין לחוש אם יכתבו דעל כיף ימא מותבא. וכן מצרים אינה יושבת על הנהר ממש וכותבין דעל נהר נילוס מותבא שהכוונה על הישוב הרדב''ז ח''א סימן מ''ד כנה''ג דף קמ''ט:


ה אִם יֵשׁ בָּעִיר בְּאֵרוֹת נוֹבְעִים, וְכָתַב: דְּיָתְבָא עַל מֵי בּוֹרוֹת, כָּשֵׁר: 

ו אִם הָעִיר יוֹשֶׁבֶת עַל הַנָּהָר, אֵין לִכְתֹּב לֹא בְּאֵרוֹת וְלָא מַעְיָנוֹת, כִּי אִם הַנָּהָר. הגה: וְיֵשׁ חוֹלְקִין, וּסְבִירָא לְהוּ דְּיֵשׁ לִכְתֹּב כָּל סִפּוּקֵי (יב) הָעִיר (בְּהַגָּהוֹת מָרְדְּכַי בְּשֵׁם ר' יוּדָא). וְכֵן נוֹהֲגִין בִּמְדִינוֹת אֵלּוּ, כַּאֲשֶׁר יִתְבָּאֵר לְךְ מִנֻּסַּח הַגֵּט שֶׁכָּתַבְתִּי סוֹף סִימָן קנ''ד:
 באר היטב  (יב) העיר. ואיירי אפי' אם הרוב מסתפקים מן א' מ''מ כותבים כולם כב''ש. ובה''י כתב שכותבים נהרות ומעיינות ולא בארות וכתב ב''ש עליו באמת המנהג כן הוא. דאין כותבין בארות. אבל צריך טעם למה לא כותבים בארות ואפשר משום לפעמים מתקלקלים לכן לא כותבים כלל. כדי שלא תחלק בין גיטין אלו לבין גיטין הראשונים ע''ש. ובספר משפטי שמואל פסק נהר שלפעמים נפסק אם ברוב הימים המים מצויין בו אף כי לעתים רחוקות הם מכזבין שם הנהר עליהם עיין כנה''ג דף קמ''ט ע''א:


ז עִיר שֶׁאֵין בָּהּ אֶלָּא בּוֹרוֹת וַאֲגַמִּים, לֹא יַזְכִּירֵם (יג) כְּלָל, שֶׁלֹּא לְחַלֵּק בֵּין גִּטִּין שֶׁנִּכְתְּבוּ קֹדֶם שֶׁנַּעֲשׂוּ לְנִכְתְּבוּ אַחַר שֶׁנַּעֲשוּ. הגה: שְׁתֵּי נְהָרוֹת הַשּׁוֹפְכִין זוֹ לָזוֹ, אִם קָרוֹב לָעִיר אִבֵּד אֶחָד (יד) שְׁמוֹ, אֵין כּוֹתְבִין אֶלָּא הָאֶחָד. וְאִם שֵׁם שְׁנֵיהֶם עֲלֵיהֶם, כּוֹתְבִין שְׁנֵיהֶם. וְאִם יֵשׁ סָפֵק בַּדָּבָר, אֵין כּוֹתְבִין אֶלָּא אֶחָד. וְכֵן תָּמִיד, יוֹתֵר יֵשׁ לִכָּנֵס לִסְפֵק חִסָּרוֹן מִלִּסְפֵק שִׁנּוּי (מַהֲרִי''ק שֹׁרֶשׁ ק''ו):
 באר היטב  (יג) כלל. עיין בלבוש שהביא תשובת מהרי''ל אם נתוסף נהר מחדש כותבין הנהר ואין חוששין ללעז הראשונים דשאני נהר דיש לו פרסום ב''ש: (יד) שמו. דהיינו שרוב קוראים רק שם א'. אין כותבין אלא א'. ודוקא אם נאבד שם הקטן אבל אם נאבד שם הגדול מזכירין שם שניהם. ואם קצת אנשים קורין שם זה וקצת שם זה כותבים שם הגדול לבד ואין כותבין שם שניהם כי שמא הגדול עיקר והוי שינוי אבל להיפוך אין חשש דגדול אינו נדחה לבוש. שם הנהר או העיר שקורין בכ''ף רפויה אע''ג שאנו במדינות האלו שקורין החי''ת כמו הכ''ף רפויה מ''מ יש לכתוב כ''ף רפויה כי החי''ת בקצת הארצות קורין כמו ה''א ת''ה סי' רל''א. נהר או עיר ששמה כמו ב' שמות כמו רעגין שפורג וכיוצא בזה חד שם הוא וצריך לכתוב בחד תיבה ב''ש. וכנה''ג העתיק תשובת מהר''ם מינץ סי' ס''ח שכתב אם שם משמעות הנהר הוא בשתי תיבות כותב בשתי תיבות עיין כנה''ג דף קמ''ט ולא העתיק יפה ע''ש שכתב להיפך. וצ''ע. כתב הד''מ נשתרבב המנהג לכתוב בגט ב' נהרות דתו ליכא חשש דמתרמי עוד עיר אחרת עם ב' נהרות נקראים כן: מיהו במקום דליכא ב' נהרות ואיכא למיחש לעיגון או בדיעבד אין לחוש. נהר שמקדמת דנא היו קורין לו שם אחד. ואח''כ היו קורין לו שם אחר אם לא נשתקע שם הראשון לגמרי אם כתב בדיעבד לא פסל ואם נשתקע שם הראשון פסול מקור ברוך סי' ט''ו:




סימן קכט - דיני שם
(האיש והאשה, ו) חתימת הגט, ודין מומר המגרש 
ובו ל''ד סעיפים 

א כּוֹתְבִין שֵׁם הָאִישׁ וְהָאִשָּׁה, בַּגֵּט. וְאִם יֵשׁ לְאֶחָד מֵהֶם שְׁנֵי שֵׁמוֹת, כּוֹתְבִין שֵׁם שֶׁהֵם רְגִילִים בּוֹ וְיוֹדְעִים בּוֹ בְּיוֹתֵר, וְכוֹתְבִים: אִישׁ פְּלוֹנִי וְכָל שֵׁם שֶׁיֵּשׁ לוֹ גֵּרַשׁ אִשָּׁה פְּלוֹנִית וְכָל שֵׁם שֶׁיֵּשׁ לָהּ; וְאִם כָּתַב חֲנִיכָתוֹ וַחֲנִיכָתָהּ, כָּשֵׁר. הגה: וְכָל שֶׁכֵּן אִם כָּתַב עִקַּר הַשֵּׁם לְבַד, דְּכָשֵׁר, וְלָכֵן אֵין לְהַקְפִּיד עַל הַכִּנּוּיִים כָּל כָּךְ. וְיֵשׁ אוֹמְרִים דְּאֵין לִכְתֹּב כָּל שׁוּם שֶׁיֵּשׁ לוֹ, אֶלָּא אִם יֵשׁ לוֹ שְׁנֵי שֵׁמוֹת יִכְתֹּב: פְּלוֹנִי דְּמִתְקְרֵי פְּלוֹנִי (רַבֵּנוּ תָּם וּבֵית יוֹסֵף בְּשֵׁם הָרַמְבַּ''ן וְהָרַשְׁבָּ''א), וְכֵן נוֹהֲגִין, וְאֵין לְשַׁנּוֹת. וַאֲפִלּוּ נִכְתַּב הַגֵּט אֵין לְגָרֵשׁ (א) בּוֹ, אַף עַל פִּי שֶׁכָּתַב: כָּל שֵׁם, עַד שֶׁיִּכְתֹּב שְׁנֵי הַשֵּׁמוֹת (בְּקוּנְטְרֵס). לֹא כָּתַב אֶלָּא שֵׁם הָאֶחָד, אֲפִלּוּ הוּא שֵׁם הַטָּפֵל, וְגֵרַשׁ בּוֹ, (ב) כָּשֵׁר (טוּר):
 באר היטב  (א) בו. משמע אם כבר ניתן הגט כשר. ואם ידוע במקום כתיבה דיש לו שם אחר במקום אחר ואינו יודע השם. פסק הט''ז דכותבים השם מקום כתיבה וכל שום. אפילו לדידן דאין כותבין וכל שום. מ''מ בכה''ג כותבים. וכתב בתשובת מהרי''ו אם שולחים גט למקום אחר אין כותבין וכל שום לא על אשה ולא על מקומה וטעמו כיון דכותבין וכל שום וכו' ליכי וכו' ולמקומיכי וכששולחים אינו יודע לכתוב כמנהג לכן אין כותבין כלל. וכן המנהג באשכנז. ואם שולחים גט ממקום שכותבים וכל שום. למקום שאין כותבים וכל שום. אם יודעים מזה יש לכתוב לכתחלה כמו שנוהגים במקום שנוהגים. ואם לא יודעים וכתבו וכל שום כשר ב''ש. ובנ''ש דף קי''ז פוסל. ונראה דבמקום עיגון יש לסמוך ארוב פוסקים דס''ל דכותבים וכל שום. ולהיפוך אין חשש אם במקום הכתיבה פורטים כל השמות ובמקום הנתינה כותבים וכל שום ונכתב הגט כמקום הכתיבה. דאז כשר לכ''ע אם פורטים במקום שכותבים וכל שום. ואין לחוש משום לעז גיטי הראשונים דהא נשלח ממקום אחר וידוע שכתבו ע''פ מנהגם נ''ש ב''ש: (ב) כשר. ב''ש העלה דכן נראה עיקר דפסול בין אם כתב שם טפל לבדו ובין אם כתב שם הטפל וכל שום וכ''פ הלבוש:


ב כָּתַב הַשֵּׁם שֶׁאֵינָם יְדוּעִים בּוֹ בְּיוֹתֵר, וְכָתַב: כָּל שֵׁם שֶׁיֵּשׁ לוֹ, הֲרֵי זֶה פָּסוּל; אֲבָל אִם הַשְּׁנֵי שֵׁמוֹת כְּתוּבִים (ג) בְּפֵרוּשׁ בַּגֵּט, אֵין הֶפְרֵשׁ בֵּין שֶׁכּוֹתֵב זֶה רִאשׁוֹן אוֹ זֶה:
 באר היטב  (ג) בפירוש. ר''ל היינו בלשון מתקרי כשר. והיינו אם כבר נכתב אבל לכתחלה כותבים שם העיקר ועל שם הטפל כותבים דמתקרי. ונ''ל כשאינו מקום עיגון ולא ניתן הגט אפי' אם כתב כבר הגט וכתב דמתקרי על שם העיקר אין ליתן הגט ב''ש:


ג שִׁנָּה שְׁמוֹ אוֹ שְׁמָהּ, אוֹ שֵׁם עִירוֹ אוֹ שֵׁם עִירָהּ, אַף עַל פִּי שֶׁכָּתַב: כָּל שֵׁם שֶׁיֵּשׁ לוֹ וְכָל שֵׁם שֶׁיֵּשׁ לָהּ, אֵינוֹ (ד) גֵּט:
 באר היטב  (ד) גט. כ''כ הרמב''ם פ''ג והיינו מדאורייתא בטל. מיהו בתוספת גיטין דף כ' ע''א בד''ה הא בעינן מוכח דס''ל לרבנן אפי' בשינה גמור אינו פסול אלא מדרבנן ע''ש. גם נשמע מהרמב''ם אפילו אם נמסר בעידי מסירה מ''מ הגט בטל מדאורייתא אע''ג דאם לא כתב השמות כלל ונמסר בעידי מסירה יש מכשירים מ''מ אם שינה גרע טפי. ואם יש לו ב' שמות. שם אחד במקום נתינה ושם אחד במקום כתיבה וכתב שם אחד לכ''ע אינו פסול אלא מדרבנן ב''ש:


ד אִם עוֹמֵד בְּמָקוֹם אֶחָד וְשׁוֹלֵחַ הַגֵּט לְמָקוֹם אַחֵר, וּבְכָל מָקוֹם מֵהֶם יֵשׁ לוֹ שֵׁם אַחֵר, כּוֹתֵב שֵׁם מְקוֹם הַנְּתִינָה, וְיִכְתֹּב שֵׁם מְקוֹם הַכְּתִיבָה: ''דְּמִתְקְרֵי''; וְאִם כָּתַב שֵׁם מְקוֹם הַנְּתִינָה, וְכוֹלֵל שֵׁם מְקוֹם הַכְּתִיבָה בְּ''וְכָל שׁוּם'', כָּשֵׁר. הגה: אֲבָל אִם עָשָׂה שֵׁם מְקוֹם הַכְּתִיבָה עִקָּר וְכָתַב עַל שֵׁם מְקוֹם הַנְּתִינָה ''דְּמִתְקְרֵי'' אוֹ ''כָּל שׁוּם'', (ה) פָּסוּל (הַב''י כָּתַב שֶׁכֵּן מַשְׁמָע מִלְּשׁוֹן הַטּוּר):
 באר היטב  (ה) פסול. עיין ב''ש. ומהרש''ל מכשיר אם כתב על מקום נתינה וכל שום. ואם כתב על מקום נתינה דמתקרי נ''ל דכשר. וב''ח ג''כ מכשיר בדיענד וכן הלבוש דולג דין זה ע''ש:


ה (ו) מוּמָר, אֵין לוֹ לְגָרֵשׁ בְּשֵׁם עכו''ם, אֶלָּא בְּשֵׁם (ז) יִשְׂרָאֵל. וְאִם כָּתַב שֵׁם עכו''ם עִקָּר וְשֵׁם יִשְׂרָאֵל בִּלְשׁוֹן ''דְּמִתְקְרֵי'', כָּשֵׁר. הגה: וּלְכַתְּחִלָּה כּוֹתְבִין שֵׁם יִשְׂרָאֵל ''וְכָל שׁוּם (ח) וַחֲנִיכָה דְּאִית לֵהּ'' (סְמַ''ג וּסְמַ''ק וְכָל בּוֹ וּת''ה סִימָן רל''ה). וְאִם כָּתַב שֵׁם שֶׁל עכו''ם, וְכָּתְבוּ: כָּל שׁוּם וַחֲנִיכָה דְּאִית לֵהּ, (ט) פָּסוּל (רִיבָ''שׁ סִימָן מ''ג וְטוּר). הָיָה לוֹ שֵׁם כִּנּוּי כְּשֶׁהָיָה יְהוּדִי, כּוֹתְבִין לוֹ שֵׁם יִשְׂרָאֵל הַמְכֻנֶּה פְּלוֹנִי וְכָל שׁוּם וַחֲנִיכָה דְּאִית לֵהּ (סֵדֶר הַגִּטִּין):
 באר היטב  (ו) מומר וכו'. אע''ג כשקידש אותה לא היה מומר מ''מ יכול לגרש אותה עכשיו כשהוא מומר וכן אם היה מקבל קידושי בתו ביהדותו יוכל עכשיו לקבל את גיטה עיין ב''ש: (ז) ישראל. דהא שם ישראל עיקר. ואפילו אם נשתקע ממנו שם יהדות כותבים שם יהדות. ול''ד למי שהוחלף שמו והוחזק בשם אחר. או מי שנשתנה שמו מחמת חולה ונשתקע שם הראשון דכותבים שם בתרא ולקצת פוסקים שני גיטין. דל''ד להוחלף כי בהוחלף ידוע שמו אשר נקרא בו עכשיו ושם הראשון נשתקע א''כ יאמרו דאין זה המגרש אבל אם נשתקע שם יהדות אין לו שם אחר של יהדות ואין חשש בזה כ''כ ט''ז ועיין ב''ש: (ח) וחניכה. אע''ג דבעלמא אין כותבין וכל שום וכו' משום דבעלמא יש תקנה לפרוט כל השמות. ואם לא כתב וכל שום כשר עיין ב''ש: (ט) פסול. בריב''ש מסיים במקום שהמלכות מקפידים שלא להזכיר שהוא יהודי כשר וכ''כ הלבוש. ומומר שמגרש ויש שם עוד אחד דשמו כשם מומר צריך לשלש ויכתוב שם אבי זקנו עיין ב''ש. וכתב באר שבע דף קי''א דאם המומר אינו רוצה ליתן גט אם לא שיכתוב שם גיות עיקר ושם ישראל דמתקרי חשיב דיעבד וכותבין שם הגיות עיקר. עוד כתב שם דבמקום עיגון כשר אם כתבו שם של גיות ולא כתבו שם של יהדות כלל ע''ש ועיין כנה''ג דף קנ''א ע''א:


ו גֵּר שֶׁכָּתַב שֵׁם גַּיּוּתוֹ, כָּשֵׁר, אֲפִלּוּ אִם נִשְׁתַּקַּע מִמֶּנּוּ: 

ז אִם כָּתַב: פְּלוֹנִי הֶחָכָם, אוֹ הָרַב, אוֹ הַנָּשִׂיא, אַף עַל פִּי שֶׁאֵין קוֹרִין אוֹתוֹ כֵּן וְגַם אֵינוֹ בַּר הָכִי, הַגֵּט כָּשֵׁר, כֵּיוָן שֶׁהִזְכִּיר שְׁמוֹ בְּפֵרוּשׁ. הגה: אֲבָל לְכַתְּחִלָּה אֵין כּוֹתְבִין רַב אוֹ (י) חָכָם, אֲפִלּוּ הוּא אוֹ אָבִיו רַב אוֹ חָכָם וּמֻחְזַק בְּכָךְ, אֶלָּא כּוֹתְבִין: פְּלוֹנִי (אוֹ) בֶּן פְּלוֹנִי (סֵדֶר גִּטִּין). וְכֵן אֵין כּוֹתְבִין בֶּן הַקָּדוֹשׁ (ר''י מִינְץ). אֲבָל כּוֹתְבִין: כֹּהֵן אוֹ לֵוִי, פְּלוֹנִי בֶּן פְּלוֹנִי הַכֹּהֵן אוֹ הַלֵּוִי; וְאִם יֵשׁ לָהֶם (יא) כִּנּוּי כּוֹתְבִין אַחַר כָּךְ (סֵדֶר גִּטִּין). אֲבָל אִם יֵשׁ ב' שֵׁמוֹת, שֶׁכּוֹתְבִין עַל אֶחָד: ''דְּמִתְקַרְיָא'', כּוֹתְבִין אַחַר כָּךְ: כֹּהֵן אוֹ לֵוִי (שֵׁם בְּשֵׁם מַהֲרִי''ק). וְאִם לֹא כָּתַב: כֹּהֵן אוֹ לֵוִי, יֵשׁ אוֹמְרִים דְּפָסוּל (פִּסְקֵי מהרא''י סִימָן ז'), מֵאַחַר שֶׁנָּהֲגוּ לְכָתְבוֹ, וְיֵשׁ מַכְשִׁירִין (מ''כ בְּתִקוּן וְכ''כ הַב''י), וְנִרְאֶה לְהוּ לִסְמֹךְ לְהָקֵל בִּמְקוֹם הַדְּחָק, אֲבָל לְכַתְּחִלָּה יֵשׁ לְכָתְבוֹ. וְאִם יֵשׁ סָפֵק אִם הוּא כֹּהֵן אוֹ לֵוִי, יֵשׁ לִתֵּן ב' גִּטִּין (תְּשׁוּבַת ר''י מִינְץ). אֵין כּוֹתְבִין בַּגֵּט: פְּלוֹנִי (יב) בַּר פְּלוֹנִי, אֶלָּא כּוֹתְבִין: פְּלוֹנִי בֶּן פְּלוֹנִי (סֵדֶר גִּטִּין):
 באר היטב  (י) חכם. ונראה לסימן כותבין רב אם יש עוד אחר בעיר דשמו כך הוא ולא נקרא בשם רב נ''ש ב''ש: (יא) כינוי וכו'. כלומר אם יש לאביו כינוי כותבין אח''כ כגון בן שלמה הכהן המכונה זלמן וכתב בלבוש אם אבי האשה כהן ולא כתב כהן אם ניתן הגט כשר. משום דאין מקפידין כ''כ בכינוי האבות. נשמע דס''ל אם לא כתב כהן אצל המגרש אפילו ניתן הגט פסול ומה שמכשיר רמ''א צ''ל היינו דוקא כשניתן הגט והוא שעת הדחק שא''א ליתן גט אחר אז מכשיר וכן כשהוא שעת הדחק ועדיין לא ניתן מקילין ג''כ ונותנין. לא כותבין כהן אצל שם המגרש אלא רק אצל שם אביו ופשוט ב''ש: (יב) בר. משום בר יש לפרש לשון חוץ ובגיטין כותבין לשון ברור מיהו בדיעבד כשר ב''ש:


ח עַכְשָׁו נָהֲגוּ שֶׁבְּכָל הַגִּטִּין כּוֹתְבִין: וְכָל שׁוּם דְּאִית לִי וּלְאַבְהָתַי וּלְאַתְרַי. וּבִמְדִינוֹת אֵלּוּ אֵין נוֹהֲגִין כֵּן, אֶלָּא אִם יֵשׁ לוֹ שְׁתֵּי שֵׁמוֹת כּוֹתְבִין בְּפֵרוּשׁ, כְּמוֹ שֶׁנִּתְבָּאֵר: 

ט אִם לֹא הִזְכִּיר שֵׁם (יג) אֲבִי הָאִישׁ אוֹ שֵׁם אֲבִי הָאִשָּׁה, (יד) כָּשֵׁר. הגה: וְכָל שֶׁכֵּן אִם הִזְכִּיר שְׁמוֹ וְלֹא הִזְכִּיר שֵׁם כִּנּוּי שֶׁלּוֹ; אֲבָל לְכַתְּחִלָּה כּוֹתְבִין אֲפִלּוּ כִּנּוּיִין שֵׁם אָבִיו (בִּסְדָרִים וּבמהרי''ו סִימָן כ''ג). וְאִם יֵשׁ לָאָב וְלַבֵּן כִּנּוּי אֶחָד, לְכַתְּחִלָּה כּוֹתְבִים הַכִּנּוּי אֵצֶל כָּל אֶחָד (סֵדֶר גִּטִּין); מִיהוּ, אִם לֹא כָּתְבוּ רַק לְבַסוֹף: (טו) פְּלוֹנִי בֶּן פְּלוֹנִי הַמְכֻנֶּה פְּלוֹנִי, כָּשֵׁר. אֲבָל אִם הַכִּנּוּי לַבֵּן לְחוּד, יִכְתֹּב הַכִּנּוּי קֹדֶם שֶׁיַּזְכִּיר שֵׁם הָאָב, וְאִם כְּתָבוֹ לְבַסוֹף, פָּסוּל (ב''י בְּשֵׁם תְּשׁוּבַת אַשְׁכְּנַזִּית). וּלְפִיכָךְ, גֵּר אוֹ שְׁתוּקִי אוֹ אֲסוּפִי, אֵין כּוֹתְבִין אֶלָּא שְׁמוֹתֵיהֶם בִּלְבַד:
 באר היטב  (יג) אבי האיש וכו'. והיכא דאנו מסופקים בשם אבי המגרש או בשם אבי המתגרשת אנו כותבין שם המגרש והמתגרשת לבד הרש''ך ח''ג סימן ע''א וכ''כ מהר''ם מלובלין סי' קי''ח וכנה''ג דף קנ''א ע''א. מי שהיה הוא ואביו משומדין וכתב פלוני הגר והוי כמו שלא כתב שם אבי הבעל וכשר כנה''ג שם: (יד) כשר. והיינו כשכתב מקום עמידתן או מקום דירתן דאלת''ה במה יודע מי הוא המגרש והמתגרשת כנה''ג דף ק''נ ע''א: (טו) פסול. דאז בודאי קאי על אביו א''כ יאמרו דאין זה המגרש ועיין בח''מ סימן מ''ט. ובכינוי של אשה אין קפידא אם כותב אחר שם אביה דשם ליכא למיטעי דקאי על שם אביה נ''ש ב''ש:


י יוֹסֵף בֶּן שִׁמְעוֹן שֶׁשִּׁנָּה וְכָתַב: יוֹסֵף בֶּן (טז) שְׁמוּאֵל, פָּסוּל. וְיֵשׁ מִי שֶׁאוֹמֵר, שֶׁאִם נִשֵּׂאת, לֹא תֵּצֵא. הגה: וְדַוְקָא אִם הֻחְזַק בַּשֵּׁם הַשֵּׁנִי, אֲבָל בְּלָאו הָכִי, תֵּצֵא (מַשְׁמָע בְּב''י). כְּשֶׁכּוֹתְבִין גֵּט (יז) לְבֶן מוּמָר לעכו''ם, כּוֹתְבִים לוֹ עַל שֵׁם אָבִיו, אַף עַל פִּי כְּשֶׁעוֹלֶה לְסֵפֶר תּוֹרָה אוֹ חוֹתֵם בִּשְׁטָרוֹת חוֹתֵם עַצְמוֹ עַל שֵׁם אֲבִי אָבִיו. וְאֵין לַחְתֹּם בְּגֵט לְעֵד, בֶּן מוּמָר (הַכֹּל בְּסֵדֶר גִּטִּין):
 באר היטב  (טז) שמואל. אע''ג דאבי אביו נקרא שמואל אין אומרים בזה בני בנים כבנים תשובת הרא''ש. ומהרש''ל כתב אם נכתב בשם אבי אביו כשר משום חשש עיגון אפי' לא ניתן הגט עדיין וכ''ש היכא דהוחזק לקרוא לספר תורה כן ב''ש: (יז) בן מומר. עד שרצה לחתום בגט ואביו לא היה ביהודה כלל והחזיק את שמו בשם יעקב אין לחתום פלוני בן יעקב ודי שיחתום פלוני עד מבלי שיזכיר שם אביו מהריב''ל ח''ג סי' כ''ז:


יא אִם לֹא כָּתַב שֵׁם הָאִישׁ וְהָאִשָּׁה בַּגֵּט, פָּסוּל, וְהַבָּנִים (יח) מַמְזֵרִים:
 באר היטב  (יח) ממזרים. אע''ג דע''מ מעידים דזהו הוא המגרש מ''מ בעינן שיהיה מוכח ומבורר בגט שהוא המגרש ועיין ב''ש שהעלה דאינו פסול רק מדרבנן ואינו ממזר רק מדרבנן:


יב מִי שֶׁיֵּשׁ לוֹ שֵׁם אֶחָד בַּגָּלִיל וְשֵׁם אֶחָד בִּיהוּדָה, וְהוּא וְאִשְׁתּוֹ בְּמָקוֹם שֶׁאֵין מַכִּירִין בּוֹ אֶלָּא בְּשֵׁם אֶחָד, בֵּין שֶׁהוּא אֶחָד מֵהַשְּׁנֵי שֵׁמוֹת בֵּין שֶׁהוּא שֵׁם אַחֵר, לְכַתְּחִלָּה יֵשׁ לוֹ לִכְתֹּב כָּל הַשֵּׁמוֹת שֶׁיֵּשׁ לוֹ, אוֹ יִכְתֹּב שֵׁם שֶׁיֵּשׁ לוֹ שָׁם, וְיִכְתֹּב: ''וְכָל שׁוּם'', לִכְלֹל שֵׁמוֹת דִּשְׁאָר מְקוֹמוֹת; וְאִם לֹא כָּתַב אֶלָּא שֵׁם שֶׁיֵּשׁ לוֹ בְּמָקוֹם שֶׁהוּא וְאִשְׁתּוֹ שָׁם, (יט) כָּשֵׁר:
 באר היטב  (יט) כשר. משמע אפי' אם יודעים באותו מקום שיש לו שם במקום אחר מ''מ כשר כיון שנותן הגט כאן בשם שיש לו באותו מקום עבש''ש:


יג אִם כָּתַב שֵׁם שֶׁיֵּשׁ לוֹ בְּמָקוֹם אַחֵר, וְכָתַב: וְכָל שׁוּם, בִּשְׁבִיל מְקוֹם כְּתִיבָה וּנְתִינָה, (כ) בָּטֵל:
 באר היטב  (כ) בטל. כאן כתב בטל היינו מדאורייתא אינו גט ולעיל כתב אם כתב מקום כתיבה וכלל שם מקום נתינה וכתב וכל שם. הגט פסול היינו מדרבנן. משום דשם עכ''פ כתב שם מקום כתיבה אבל אם כתב שם אחר הוי כשינה ממש ב''ש:


יד מִי שֶׁיֵּשׁ לוֹ שְׁנֵי (כא) שֵׁמוֹת, כּוֹתְבִין: רְאוּבֵן דְּמִתְקְרֵי שִׁמְעוֹן; וְאִם כָּתַב: רְאוּבֵן שִׁמְעוֹן, יֵשׁ מִי שֶׁאוֹמֵר שֶׁהוּא פָּסוּל. הגה: אֲבָל אִם נִקְרָא בִּשְׁנֵי הַשֵּׁמוֹת בְּיַחַד, אוֹ שֶׁעוֹלֶה כָּךְ לְסֵפֶר תּוֹרָה, כָּשֵׁר. אִם נִקְרָא בְּפִי יִשְׂרָאֵל בְּשֵׁם אֶחָד, וּבְפִי כּוּתִים בְּשֵׁם אַחֵר, כּוֹתְבִין שֵׁם יִשְׂרָאֵל דְּמִתְקְרֵי עַל שֵׁם (כב) כּוּתִים (הַמ''מ בְּשֵׁם הָרַמְבַּ''ן פֶּרֶק ג'); אֲבָל אִם עִנְיָנָם כִּמְעַט אֶחָד, אֵין כּוֹתְבִין רַק שֵׁם יִשְׂרָאֵל, כְּמוֹ שֶׁנִּתְבָּאֵר לְעֵיל סִימָן קכ''ח סָעִיף ג' לְעִנְיַן הַנְּהָרוֹת:
 באר היטב  (כא) שמות. היינו דיש לו במקום כתיבה שם א'. ובמקום נתינה יש לו שם אחר מש''ה אם כתב ראובן שמעון יש פוסלין כיון דבמקום אחד אין לו שני שמות ויאמרו אין זה המגרש ואפי' אם יודעים דיש לו שם אחר במקום אחר מ''מ הואיל והוא אינו נקרא במקום אחד בשני שמות פסול ואם נקרא בשני שמות אז הוא להיפוך דצריך לכתוב דוקא שניהם בלא מתקרי ואם כתב מתקרי הוי שינוי. ולשון הרמ''א אינו מדוקדק מ''ש כשר משמע לכתחלה אין כותבין כן. וליתא אלא אם נקרא בשניהם צריך לכתוב שניהם דוקא ואם עולה לספר תורה בשניהם ונקרא בשם א' כגון דנשתנה שמו מחמת חולה אז כותבין לכתחלה שם השני היינו שם של חולה ועל שם הראשון כותבין דמתקרי כמ''ש בסעיף י''ח. ואם כתב שניהם בלא מתקרי כשר. ואם נקרא בשני שמות אחד מהם הוא שם לע''ז כגון דנקרא משה ליב כותבין משה יהודא המכונה ליב כי בשני שמות משה ויהודה אינו יוכל לכתוב דמתקרי דהא נקרא בשניהם. אע''ג דלא נקרא שם יהודה אלא שם ליב מ''מ עולה לספר תורה בשם משה ויהודה א''כ אם אינו כותב דמתקרי כשר. אבל אם כותב דמתקרי יש לומר דפסול ואין לחוש שמא יאמרו ליב הוא הכינוי של שני שמות משה ויהודה ולא נקרא כלל משה כי מסתמא קאי על מה דסמוך לו ולא קאי אלא על שם יהודה כמ''ש בכינוי של אב עיין נ''ש וב''ש: (כב) עכו''ם. לכאורה סותר למ''ש בסמוך בשם לע''ז כותבים המכונה ומסתמא שם עכו''ם הוא שם לעז וכן הקשה הב''ח. די''ל דאיירי דאותו השם הנקרא בפי ישראל הוא גם כן שם לעז אז כותבין דמתקרי כששניהם הם שמות שם לע''ז. ב''ש ועיין בסדר שמות גיטין:


טו מִי שֶׁיֵּשׁ לוֹ שְׁנֵי שֵׁמוֹת, וְהַשֵּׁם הַשֵּׁנִי יוֹצֵא מֵהַשֵּׁם הָרִאשׁוֹן בְּשֵׁם דְּנַעֲרוּת, כְּגוֹן (כג) יִצְחָק חַקִין, אַהֲרֹן אַרְנִין, וְכַיּוֹצֵא בָּזֶה, אֵין צָרִיךְ לִכְתֹּב שֵׁם דְּנַעֲרוּת כְּלָל, אֶלָּא אִם כֵּן יֵשׁ אַחֵר שֶׁשְּׁמוֹ יִצְחָק אוֹ אַהֲרֹן. הגה: וְהוּא הַדִּין לְיַעֲקֹב (כד) יֶעקְל (פִּסְקֵי מהרא''י סִימָן ק''ה), פֶּרֶץ פֶּרְצִין (ב''י); וְנִרְאֶה דְּהוּא הַדִּין אַבְרָהָם אַבְרָלָן, וְכַיּוֹצֵא בָּזֶה; מִיהוּ, (כה) אִם רוֹצֶה לִכְתֹּב אֵינוֹ מַזִּיק. מִיהוּ, כָּל קִצּוּר שֵׁם שֶׁהוּא שֵׁם בִּפְנֵי עַצְמוֹ, כְּמוֹ אֶלְחָנָן חָנָן, כּוֹתְבִין, וְכַיּוֹצֵא בָּזֶה:
 באר היטב  (כג) יצחק חקין. וכן שמואל מואל. בילא בילטא. מרגליות מרגינא. צפורה פורה. בנימין בונא. אביגיל אביגי. כל הני קיצור השם הם וא''צ לכתוב אא''כ לסי' ואם אחד כהן או לוי א''צ לכתוב קיצור השם לסי' דכהן או לוי הוי סי' עיין ב''ש וכנה''ג: (כד) יעקל. מהרש''ל כתב דיש לכתוב יעקל משום דיש לו שם קודש אחר היינו אליקום וכל כינוי דיש לו שם קודש אחד צריך לכתוב אותו כינוי ובסדר הגט מבואר יותר: (כה) אם רוצה לכתוב וכו'. דאין קפידא אם רוצה לכתוב הקיצור רק דא''צ ונ''מ היכא דאיכא פלוגתא או ספק אם הוא קיצור השם כותבין ובסדר הגט מבואר יותר ב''ש:


טז אִם הַשֵּׁם הַשֵּׁנִי יוֹצֵא מִשֵּׁם הָעִבְרִי, כְּגוֹן יְהוּדָה לֵיאוֹן, כּוֹתְבִים: יְהוּדָה דְּמִתְקְרֵי לֵאוֹן; וְאִם אֵינוֹ דּוֹמֶה קְצָת לַשֵּׁם הָעִבְרִי, יִכְתֹּב: (כו) הַמְכֻנֶּה. הגה: פֵּרוּשׁ דְּבָרָיו, כִּי לֵאוֹן הוּא פֵּרוּשׁ אַרְיֵה, וִיהוּדָה נִקְרָא כָּךְ עַל שֵׁם ''גּוּר אַרְיֵה יְהוּדָה'' (בְּרֵאשִׁית מט, ט), וּלְפִי זֶה יֵשׁ לִכְתֹּב: יְהוּדָה דְּמִתְקְרֵי לֵיבּ. אֲבָל יֵשׁ אוֹמְרִים, דְּכָל שֶׁשְּׁנֵי הַשֵּׁמוֹת הֵם בִּלְשׁוֹן הַקֹּדֶשׁ, כּוֹתְבִין: (כז) דְּמִתְקְרֵי, וְאִם הָאֶחָד בִּלְשׁוֹן לַעַז, כּוֹתְבִין: הַמְכֻנֶּה (הַגָּהוֹת מַיְמוֹנִי פ''ג וּסְמַ''ק וְכָל בּוֹ). וְאֵין חִלּוּק בֵּין אִם הוּא יוֹצֵא מִן הַשֵּׁם אוֹ לֹא; וְלָכֵן כּוֹתְבִין: יְהוּדָה הַמְכֻנֶּה לֵיבּ, וְכָל כַּיּוֹצֵא בָּזֶה, וְכֵן נוֹהֲגִין בִּמְדִינוֹת אֵלּוּ. וְכָל כִּנּוּי מִשְׁפָּחָה אֵין לְכָתְבוֹ כְּלָל, בֵּין שֶׁהוּא לְשׁוֹן עִבְרִי אוֹ לַעַז (סֵדֶר גִּטִּין), וְהָכִי נָהוּג. מִי שֶׁיֵּשׁ לוֹ שֵׁם עִבְרִי שֶׁעוֹלֶה בּוֹ לִקְרֹא בַּתּוֹרָה, וְיֵשׁ לוֹ נַמֵּי שֵׁם בִּלְשׁוֹן לַעַז, עוֹשִׂין שֵׁם הָעִבְרִי עִקָּר, וְעַל הַשֵּׁנִי כּוֹתְבִין דְּמִתְקְרֵי. וְהוּא הַדִּין בְּאִשָּׁה, עוֹשִׂין שֵׁם הָעִבְרִי (כח) עִקָּר. יֵשׁ אוֹמְרִים דְּמִי שֶׁיֵּשׁ לוֹ שְׁנֵי שֵׁמוֹת, אִם רָגִיל בִּשְׁנֵיהֶם וּמִכָּל מָקוֹם הָאֶחָד הוּא יוֹתֵר עִקָּר, כּוֹתְבִין: פְּלוֹנִי דְּאִתְקְרֵי פְּלוֹנִי. וְאִם אֵינוֹ רָגִיל בַּשֵּׁנִי, כּוֹתְבִין דְּמִתְקְרֵי (סֵדֶר גִּטִּין). כָּל כִּנּוּי שֶׁהוּא גְּנַאי לַמְגָרֵשׁ, אֵין כּוֹתְבִין אוֹתוֹ בַּגֵּט (ד''ע); וְלָכֵן מוּמָר שֶׁעָשָׂה (כט) תְּשׁוּבָה, אֵין כּוֹתְבִין לוֹ: וְכָל שׁוּם וַחֲנִיכָה דְּאִית לֵהּ (מ''כ בְּתִקוּן). כָל שֵׁם כִּנּוּי שֶׁאֵינוֹ נִקְרָא בַּכִּנּוּי הַהוּא לְבַד, אֶלָּא קוֹרִין אוֹתוֹ עִם עִקַּר הַשֵּׁם, אֵין צָרִיךְ לִכְתֹּב הַכִּנּוּי (ת''ה סִימָן רל''ה). אֲבָל אִם הַכּוּתִים קוֹרִין אוֹתוֹ בַּכִּנּוּי לְחוּד, אַף עַל פִּי שֶׁאֵין יִשְׂרָאֵל קוֹרִין אוֹתוֹ כָּךְ, יֵשׁ אוֹמְרִים דְּכוֹתְבִין: וְכָל שׁוּם וַחֲנִיכָה, אַף עַל פִּי שֶׁבִּשְׁאָר גִּטִּין אֵין כּוֹתְבִין כֵּן; וְכֵן בְּכִנּוּי מִשְׁפָּחָה (שָׁם). וְלִי נִרְאֶה, דְּאֵין לִכְתֹּב לַכִּנּוּי כְּלָל, כְּמוֹ שֶׁנּוֹהֲגִין בְּכִנּוּי מִשְׁפָּחָה:
 באר היטב  (כו) המכונה. עיין במהר''מ מינץ סימן ל''ו א' ששמו משלם והכינוי שלו זלמן ואח''כ היה נקרא זעמיל על שם יפיו כותבים משלם דהוא עיקר שמו ועולה לספר תורה בשם זה וכותבים המכונה זלמן והמכונה זעמיל ומקדימין שם כינוי זלמן משום דהוא הכינוי של משלם ב''ש. עוד כתב שם היכא שיש לאדם שני שמות ושני כינויים כותבין כינוי של חול גבי שם הקודש שלו כגון משה המכונה לימא דמתקרי יצחק המכונה לעבליג מי שיש לו ג' שמות בלשון הקודש כגון משה יעקב שמואל כותבין שני פעמים דמתקרי כגון משה דמתקרי יעקב דמתקרי שמואל. וה''ה אם יש לו שם אחד בלשון הקודש ושני כינויין של חול שכותב שני פעמים המכונה וכותב המכונה השני בוא''ו כגון משולם המכונה זלמן והמכונה זעמיל ע''ש ועיין כנה''ג קנ''ב ע''א. כינוי שנשתקע לגמרי אין צריך לכותבו ולרווח' דמילתא יכתוב שני גיטין באחד יכתוב שם העיקרי ובשניה יכתוב שם העיקרי המכונה פלוני הר''ם מינץ סימן ס''ד: (כז) דמתקרי. לכאורה סותר למ''ש לעיל כשאחד משמות הוא שם של לעז כותבים המכונה וכתב ב''ש דאין כונת הרב רמ''א כאן להורות איך יכתוב המכונה או דמתקרי אלא כוונתו כאן דשם עברי עיקר וכ''כ ט''ז וב''ש. והיכא דספק הוא כותבין דמתקרי דעל שם כינוי שייך נמי דמתקרי דהא קוראים אותו כך. אבל בשם של עברי לא שייך כינוי עיין ב''ש וכנה''ג קנ''ב ע''ב. אצל הזכר כותבין דמתקרי בלא אלף ד''מ בשם ס''ג: (כח) עיקר. כתב הד''מ אשה שנקראת בשעת לידה שמחה ואחר כך נקראת וריידל לא מחמת חולי כתב הב''י דהולכים אחר הרוב העולם אם הרוב עולם קורין אותה שמחה כותבין שמחה דמתקריא וריידל ואם הרוב קורין אותה וריידל כותבין וריידל דמתקריא שמחה וכ''כ הלבוש. אבל דעת הד''מ הוא לעולם מקדימים שם העברי ועל שם הלעז כותבים המכונה וכן כ' כאן. וה''ה באשה שם העברי עיקר. ואין לומר ממ''ש בש''ס יוסי ויוחנן דהולכים אחר השם שקורין רוב העולם וכן בשרה ומרים וכ''ה בתשובת רמ''א בשם מלכה ואסתר. וצריך לומר כששניהם שמות הקודש הם הולכים אחר הרוב העולם אבל כשאחד שם של לעז ס''ל אפילו אם הרוב העולם קורין אותו באותו שם מ''מ מקדימים שם הקודש. וכללא הוא השם אשר נשתנה בחולה אפילו אשה דאינה עולה לספר תורה ולא חותם בשם זה מ''מ אותו שם עיקר ומקדימין אותו שם. אפילו אם הוא שם לעז ושם הראשון שם הקודש ואפילו אם הרוב קורין אותו בשם הראשון. והשם המשתנה מחמת דבר אחר לא מחמת חולי. לדעת הב''י והלבוש הולכים אחר הרוב ומקדימין אותו שם אשר הרוב קורין אותו כך אפילו אם הוא שם לעז ושם השני שם קודש. ולדעת הרב רמ''א מקדימין שם הקודש לעולם ועיין ב''ש: (כט) תשובה. ובן מומר שגירש כ' מהרש''ל דכותבין על אביו שהוא מומר וכל שום וכו'. וט''ז כתב דאין לכתוב וכל שום מפני כבוד הבן. ושבות יעקב ח''א שאלה קכ''א כתב ע''ז דיש לחלק דמהרש''ל והט''ז לא איירי פלוגתייהו אלא באותו בן שכבר רגיל בעירו לקרותו לספר תורה בשם אביו. אבל מי שלא עלה מימיו בשם אביו שהיה קטן שקורין אותו בשם אבי אביו וכן הוא חותם א''ע צ''ע איך לכתוב בגט והעלה דיש לכתוב וכל שום וחניכא דאית ליה על אביו ע''ש:


יז אִם הַשֵּׁם הַשֵּׁנִי בִּלְשׁוֹן לַעַז, וְהַכֹּל אֶחָד, כְּגוֹן חַיִּים בִּיבַּאנְ''ט, כּוֹתְבִין: חַיִּים דְּמִתְקְרֵי בִּיבַּאנְ''ט. כָּל חֲנִיכָא כּוֹתְבִין: הַמְכֻנֶּה, בֵּין שֶׁהוּא בִּלְשׁוֹן עִבְרִי בֵּין שֶׁהוּא בִּלְשׁוֹן לַעַז. וּכְבָר נִתְבָּאֵר שֶׁאֵין נוֹהֲגִין כֵּן: 

יח מִי שֶׁנִּשְׁתַּנָּה שְׁמוֹ מֵחֲמַת (ל) חֹלִי, אַף עַל פִּי שֶׁקּוֹרִין אוֹתוֹ תָּמִיד בְּשֵׁם רִאשׁוֹן, מִכָּל מָקוֹם שֵׁם הַשִּׁנּוּי עִקָּר, אֲפִלּוּ הוּא לַעַז וְשֵׁם רִאשׁוֹן עִבְרִי (בְּסֵדֶר גִּטִּין), וְכוֹתְבִין אוֹתוֹ (לא) קֹדֶם, וְאַחַר כָּךְ: דְּמִתְקְרֵי פְּלוֹנִי, שֵׁם רִאשׁוֹן; וְדַוְקָא כְּשֶׁקּוֹרִין אוֹתוֹ לִפְעָמִים בְּשֵׁם (לב) שֵׁנִי, אֲבָל אִם אֵין קוֹרִין אוֹתוֹ בְּשֵׁם שֵׁנִי כְּלָל, אֵינוֹ כּוֹתֵב אֶלָּא שֵׁם רִאשׁוֹן בִּלְבַד. וְיֵשׁ מִי שֶׁמַּצְרִיךְ שְׁנֵי גִּטִּין בִּשְׁנֵי שֵׁמוֹת. וְאִם יֵשׁ לוֹ שֵׁם מֻבְהָק שֶׁבּוֹ עוֹלֶה לְסֵפֶר תּוֹרָה וְחוֹתֵם כְּתָבָיו וְשִׁטְרוֹתָיו, אוֹתוֹ שֵׁם הוּא עִקָּר. הגה: וְאִם עוֹלֶה לְסֵפֶר תּוֹרָה בִּשְׁנֵיהֶם, כּוֹתְבִין הַשֵּׁנִי עִקָּר, וְעַל הָרִאשׁוֹן: מִתְקְרֵי; אֲבָל עֵד הַחוֹתֵם עַצְמוֹ וְיֵשׁ לוֹ ב' שֵׁמוֹת, יַחְתֹּם עַצְמוֹ בִּשְׁנֵי הַשֵּׁמוֹת בְּלֹא מִתְקְרֵי. מִי שֶׁנִּשְׁתַּנָּה שְׁמוֹ מֵחֲמַת חֹלִי, וְיֵשׁ לוֹ כִּנּוּי מֵחֲמַת שֵׁם הַשֵּׁנִי, כּוֹתְבִין הַשֵּׁם עִם כִּנּוּיָו קֹדֶם שֵׁם הָרִאשׁוֹן. וְאִם יֵשׁ לוֹ גַּם כֵּן כִּנּוּי מֵחֲמַת שֵׁם הָרִאשׁוֹן, כּוֹתְבִין אוֹתוֹ גַּם כֵּן לְבַסוֹף (בְּסֵדֶר גִּטִּין). וְאִם נִשְׁתַּנָּה שְׁמוֹ שְׁנֵי (לג) פְּעָמִים, כּוֹתְבִין שֵׁם הַשְּׁלִישִׁי תְּחִלָּה, וְאַחַר כָּךְ הַשֵּׁני, וְאַחַר כָּךְ הָרִאשׁוֹן, וְכוֹתְבִין כָּל שֵׁם עִם כִּנּוּי שֶׁלּוֹ (שָׁם):
 באר היטב  (ל) חולי. בתשו' מהרי''ק שצ''ח ובמהר''ם מינץ משמע דוקא כשנשתנה שמו מחמת חולי אז אותו שם הוא עיקר אבל לא כשנשתנה מחמת דבר אחר אבל בתשובת רמ''א כתב אפילו אם נשתנה שמו מחמת שחוק או ד''א מקדימין שם השני. והיינו כמ''ש בסמוך ס''ק כ''ח. ואפי' אם נשתנה שמו על ידי חולי כמה פעמים וכולם שמות לעז אפ''ה כותבין כל השמות ומקדימין שם האחרון כתב בתשובת רמ''א מי ששמו הוא ישעיה ועולה לס''ת בשם סעדיה כי כל ישעיה במשפחה שלו עולין לס''ת בשם סעדיה ואח''כ נשתנה שמו מחמת חולי אהרן. כותבין אהרן דמתקרי סעדיה דמתקרי ישעיה ב''ש: (לא) קודם. דוקא כשמתגרש במקומו או כשידוע במקום נתינה שם הנשתנה אז מקדימין אותו שם. אבל כשאינו ידוע באותו שם צריך להקדים השם הידוע לבני מקום נתינה וכותבים דמתקרי ע''ש הנשתנה ע''י חולי ב''י ומהרי''ק. ומשמע דאין סומכים על הכתב להודיע למקום נתינה שנשתנה שמו ומיהו מהרש''ל מכשיר אם החכם המסדר כתב לבני מקום נתינה שנשתנה שמו ע''י חולי. אפי' אם ידוע לבני מקום נתינה דנשתנה שמו ע''י חולי צריך להיות מנהגם ליקרא לס''ת בשני שמות בלא מתקרי דאין מנהג פשוט בכ''מ לקרוא בשני שמות בלא מתקרי כמ''ש בת''ה ב''ש: (לב) שני. עיין בב''י דלפי חילוק בתרא י''ל דהדין מתחלק לג' אופנים. אם השם הנשתנה. נקרא בו לפעמים. אז מקדימין אותו שם. וכותבין דמתקרי ע''ש הראשון ואם לא נקרא בשם שני כלל כגון שמת בחליו ולא עלה לס''ת באותו שם ולא חתם א''ע באותו שם א''צ להזכיר השם כשמגרש בנו את אשתו ואם הוא מגרש את אשתו בחליו אז צריך שני גיטין דאפשר שיתפרסם את השם ויעלה לס''ת באותו שם. ומ''ש כאן בש''ע ויש מי שמצריך שני גיטין וכו'. זהו לפי החילוק קמא דאפי' לא נקרא בשם השינוי ולא יתפרסם אותו שם מ''מ צריך שני גיטין. מיהו נראה עיקר אם נשתקע שם השני א''צ שני גיטין וכותב רק שם הראשון כחילוק בתרא דהא שם הראשון הוא ככינוי עכ''פ וכשר אפי' אם נצרך לכתוב שם השני מכ''ש די''ל דא''צ לכתוב שם השני גם יש לחוש שיאמרו דאין זה המגרש דהא א''י אותו שם. מיהו אם מגרש בחליו די''ל דיתפרסם אותו שם ויחזור לבוריו צריך שני גיטין. מיהו בדיעבד אם גירש בשם הראשון כשר. ובלבוש השמיט דיעה זו דמצריך שני גיטין עב''ש וכנה''ג קנ''ג: (לג) פעמים. ובשינוי זה כותבים דמתקרי כולם בלא ואו כי לעולם שם האחרון הוא עוקר שם הראשון לכן לא שייך לומר ומתקרי אבל בכינוין כותבין והמכונה כמ''ש לעיל המכונה זלמן והמכונה זעמיל. ואם נשתנה מחמת דבר אחר נראה דכותבין ודמתקרי דאז לא אמרינן דנעקר שם הראשון אא''כ אם נשתנה מתמת חולי מיהו אפשר לומר דלא פלוג. ואם נשתנה שמו ונשתקע שם הראשון כתב הב''י דיש ליתן ב' גיטין. ובמרדכי ובהג''א פרק השולח ובתשו' אשכנזית שהביא הב''י כתבו דאין לגרש אלא בשם השני וכ''פ הלבוש וכ''כ בסדר מהר''ם וכן עיקר. ועיין בכה''ג קנ''ג ע''א בד''ה ששה צדדים הם וכו' וכתב הלבוש אם כתב שם הנשתקע פסול אעפ''י שהוא היה שם הראשון ועיין מ''ש הב''ש:


יט יֵשׁ מִי שֶׁאוֹמֵר, שֶׁכְּשֶׁנּוֹתֵן שְׁנֵי גִּטִּין לְאִשָּׁה, לֹא יִתֵּן לָהּ שְׁנֵיהֶם בְּבַת (לד) אַחַת, אֶלָּא זֶה אַחַר זֶה. הגה: וְאֵין לָתֵת שְׁנֵי גִּטִּין אֶלָּא מִדֹּחַק. וְיִתֵּן אוֹתוֹ גֵּט שֶׁנִּרְאֶה לוֹ לָרַב יוֹתֵר כָּשֵׁר בִּתְחִלָּה, עִם כָּל שְׁאֵלוֹתָיו וּקְרִיאָתוֹ בְּסֵדֶר הַגֵּט, וְאַחַר כָּךְ יִתֵּן הַשֵּׁנִי גַּם כֵּן בְּסֵדֶר הַגֵּט; וְיֹאמַר לָעוֹמְדִים בִּשְׁעַת הַנְּתִינָה טַעַם לָמָּה נוֹתֵן שְׁנֵי גִּטִּין (בְּסֵדֶר ר''י מִינְץ), וְיֹאמַר לַבַּעַל שֶׁיְּכַוֵּן לְגָרְשָׁהּ בְּכָל אֶחָד מִן הַגִּטִּין. וְאִם נָתַן שְׁנֵיהֶם בָּזֶה אַחַר זֶה בְּסֵדֶר אֶחָד, כָּשֵׁר. לֹא נָהֲגוּ לִכְתֹּב בַּגֵּט לֹא כֹּהֵן וְלֹא לֵוִי וְלֹא שׁוּם כִּנּוּי, אֶלָּא: פְּלוֹנִי בֶּן פְּלוֹנִי וְכָל שֵׁם אָחֳרָן וַחֲנִיכָה דְּאִית לִי וּלְאַבְהָתַי. וּכְבָר נִתְבָּאֵר דְּבִמְדִינוֹת אֵלּוּ אֵין נוֹהֲגִין כֵּן:
 באר היטב  (לד) אחת. דספר כתיב ולא ב' ספרי' תוספות דסוטה דף י''ח עיין ב''ח וכנה''ג:


כ בְּגֵט גֵּר כּוֹתֵב: פְּלוֹנִי בֶּן אַבְרָהָם (לה) אָבִינוּ:
 באר היטב  (לה) אבינו. ואם לא כתב אבינו צריך לכתוב הגר ואם לא נכתב הגר פסול ב''ש ולגיורת כותבין בת אברהם אבינו ס''ה להרשד''ם ועיין כנה''ג קנ''ד ע''א:


כא מִי שֶׁשְּׁמוֹ (לו) גֵּרְשׁוֹם, וְכָתְבוּ בַּגֵּט: גֵּרְשׁוֹן; אוֹ שֶׁהָיָה שְׁמוֹ גֵּרְשׁוֹן, וְכָתְבוּ: גֵּרְשׁוֹם, אֵינוֹ גֵּט:
 באר היטב  (לו) גרשום. גרשון וגרשום הם שני שמות כי גרשון בן לוי נכתב בתורה בנו''ן וא''ו אחר השי''ן. והוא לשון גירושין. וגרשם בן משה נכתב במ''ם וחסר וא''ו אחר השי''ן והוא לשון גירו' והיינו גר שם ועיין בסדר גיטין ב''ש וכנה''ג האריך בדין זה והעלה מי שירצה להחמיר לכתוב ב' גיטין אחד בשם גרשום מלא ואחד בשם גרשם חסר וא''ו לא הפסיד ואם עיקר השם בספק כגון שיש ספק אם נקרא בשם גרשון בנו''ן או נקרא בשם גרשם במ''ם יש לכתוב ג' גיטין א' בשם גרשון בנו''ן ומלא ושנים בשם גרשום אחד מלא ואחד חסר ע''ש:


כב אִם לֹא נוֹדַע אִם שְׁמוֹ אֵלִיָּה אוֹ אֵלִיָּהוּ, (לז) יִכְתֹּב: אֵלִיָּהוּ; וְאִם כָּתַב: אֵלִיָּה, לֹא פָסוּל. הגה: וְאִם חוֹתֵם עַצְמוֹ אוֹ עוֹלֶה לְסֵפֶר תּוֹרָה: אֵלִיָּה, כּוֹתְבִין: אֵלִיָּה, וְכָל כַּיּוֹצֵא בָּזֶה (מִפִּי הַקַבָּלָה, מֵר''א מִפְּרַא''ג):
 באר היטב  (לז) יכתוב אליהו. כי מסתמא אדם מסיק שם בנו ע''ש אליהו הנביא והוא נכתב בוא''ו אלא בה' מקומות נכתב בלא וא''ו ועיין בסדר שמות. ירמיהו יש להסתפק אם כותבין אותו בוא''ו או בלא וא''ו ואם היה בא מעשה לידי הייתי נותן ב' גיטין מהר''י ווי''ל סימן ק''צ. ובסדר שמות לא פסק כן ע''ש:


כג (לח) שֵׁם שְׁמַרְיָה, אֵין לִכְתֹּב שְׁמַרְיָהוּ בְּוָי''ו:
 באר היטב  (לח) שם שמריה וכו'. בד''ה כתיב בלא וא''ו אלא פעם אחת כתוב בוא''ו והולכים אחר הרוב. ואם נכתב בוא''ו יש להסתפק ב''י. וא''צ לכתוב שמריה המכונה שמעריל ד''מ. ועיין במהר''י ווייל סי' קס''ט ק''פ ובסימן ק''צ כתב שמריה ולפעמים שמריהו ומכח ספק זה הוצרכתי לכתוב ב' גיטין באחד שמריה ובשני שמריהו ע''ש. וע' בכנה''ג דף קנ''ד ע''ב:


כד (לט) שֵׁם מַתִּתְיָה, אֵין לִכְתֹּב מַתִּתְיָהוּ בְּוָי''ו:
 באר היטב  (לט) שם מתתיה. בב''י מבואר הטעם למנהג שקורין בחנוכה מתתיה בלא וא''ו. אז כותבין בלא וא''ו לפ''ז לדידן שקורין בחנוכה בוא''ו יש לכתוב בוא''ו וכ''כ הלבוש. ומהרש''ל כתב דיש ליתן שני גיטין הראשון בוא''ו והשני בלא וא''ו. אם כתב מתתי' באלף כשר בדיעבד ואף לכתחלה בשעת הדחק מהריב''ל ח''א. וכתב הכנה''ג עליו דלא אמר מהריב''ל דכשר אלא באלף שלבסוף שאינה נרגשת בקריאתה. אבל באלף שבאמצע התיבה אעפ''י שהמוציא א' יש להקפיד ע''ש ד' קנ''ד ע''ב:


כה שֵׁם יוֹנָתָן, לֹא יִכְתֹּב יְהוֹנָתָן, אֶלָּא אִם כֵּן יָדוּעַ שֶׁחוֹתֵם שְׁמוֹ כֵּן אוֹ עוֹלֶה בּוֹ לִקְרוֹת בַּתּוֹרָה: 

כו שֵׁם דָּוִד, כּוֹתְבִין בְּלֹא יוֹ''ד. גְּדַלְיָהוּ, אִם לֹא שֶׁאוֹמֵר בְּוַדַּאי שֶׁשְּׁמוֹ גְּדַלְיָה (מ''כ): 

כז שֵׁם חִזְקִיָּה יֵשׁ לְכָתְבוֹ בְּלֹא יוֹ''ד בִּתְחִלַּת הַתֵּיבָה וּבְלֹא וָי''ו בְּסוֹפָהּ, אִם לֹא שֶׁיָּדוּעַ שֶׁשְּׁמוֹ חִזְקִיָּהוּ; וַאֲפִלּוּ הָכִי אִם כָּתַב חִזְקִיָּה, כָּשֵׁר, אֲבָל לֹא אִפְּכָא: 

כח שֵׁם הִילֵל, יֵשׁ מִי שֶׁאוֹמֵר שֶׁיֵּשׁ לְכָתְבוֹ (מ) מָלֵא בְּיו''ד. הגה: וְכֵן יֵשׁ לִכְתֹּב בְּכָל כַּיּוֹצֵא בָּזֶה; אַף עַל פִּי שֶׁדִּינוֹ לִכְתֹּב חָסֵר, אֵינוֹ מַזִּיק אִם כְּתָבוֹ מָלֵא:
 באר היטב  (מ) מלא. רמז לדבר משה לעיני כל ישראל. ס''ת הילל. וכן אל מול פני המנורה. גם כיון דבמבטא הוא כאלו היה יו''ד כותבין יו''ד וכן כל כיוצא בזה כמו צפורה דכותבין מלא וא''ו כיון דמבטא הוא כאלו היה וא''ו כתב הלבוש אם כתב שם שצריך להיות מלא דכתב חסר כגון הילל או דבורה וכיוצא בזה כשר כיון דאין שינוי במבטא כי במבטא הוא כאלו היה מלא ב''ש ועיין כנה''ג קנ''ד וקנ''ה:


כט שֵׁם שַׁבְּתַי, יֵשׁ לְכָתְבוֹ בְּלֹא אָלֶ''ף. 

ל שֵׁם (מא) בִּנְיָמִן יֵשׁ לְכָתְבוֹ חָסֵר יוֹ''ד בַּתְרָא.
 באר היטב  (מא) בנימין. בד''מ הביא כמה דיעות דס''ל דכותבין מלא. ועיין בסדר השמות. ואין צריך לכתוב בנימן המכונה בונם:


לא שֵׁם (מב) יְרַחְמִאֵל, אַף עַל פִּי שֶׁלֹּא נִמְצָא בַּכְּתוּבִים, מִכָּל מָקוֹם אִם הֶחֱזִיק עַצְמוֹ לִקְרוֹת עַצְמוֹ יְרַחְמִיאֵל וְדָחַק בִּלְשׁוֹנוֹ הַחִירִיק, כָּךְ כּוֹתְבִין. הגה: וְדָבָר הַנִּמְצָא בַּכָּתוּב לִפְעָמִים חָסֵר וְלִפְעָמִים מָלֵא, הוֹלְכִים אַחַר הָרֹב (סֵדֶר גִּטִּין). כָּל כִּנּוּי שֶׁהוּא בִּלְשׁוֹן לַעַ''ז, כְּגוֹן בִּלְשׁוֹן אַשְׁכְּנַז, וְצָרִיךְ לִכְתֹּב תָּי''ו אוֹ טֵי''ת, כּוֹתְבִין טֵי''ת, כִּי הַתָּי''ו יְכוֹלִין לִקְרוֹת רְפוּיָה, וְכָל כַּיּוֹצֵא בָּזֶה (ת''ה סִי' רל''א). כָּל תֵּבָה שֶׁיֵּשׁ לְהִסְתַּפֵּק בָּהּ אִם כּוֹתְבִין חֵי''ת אוֹ כָּ''ף, (מג) כּוֹתְבִים כָּ''ף (שָׁם), כְּגוֹן מִיכְל אִיכְל, דְּקוֹרִין בְּכִנּוּי חֵי''ת כְּמוֹ כָּ''ף; אָמְנָם בְּשֵׁם אִשָּׁה שֶׁקּוֹרִין רֶעכְלֵיין, אֵין כּוֹתְבִין (מד) רַק רָחֵל, שֶׁהוּא עִקַּר הַשֵּׁם (מהרי''ו סִי' ר'), וְכָל כַּיּוֹצֵא בָּזֶה; וְאִם שִׁנָּה, בְּדִיעֲבַד כָּשֵׁר:
 באר היטב  (מב) ירחמאל. עיין כנה''ג קנ''ה ע''א: (מג) כותבים כ'. ולא חיישינן שמא יקראו בדגש דא''כ ה''ל לכתוב קו''ף. אבל חי''ת אין כותבין דיש מקומות דקורין החי''ת כמו ההי''א: (מד) רק רחל. ובלבוש כתב המנהג הוא לכתוב רעכיל ועיין כנה''ג ד' קנ''ב ע''א שכתב דכותבין רחל דמתקריא רעכלין:


לב אֵין פּוֹסְקִים שֵׁם (מה) הָאִישׁ וְלֹא שֵׁם הָאִשָּׁה בִּשְׁנֵי שִׁיטִין, אֲבָל בְּשִׁיטָה אַחַת אֶפְשָׁר שֶׁפּוֹסְקִין קְצָת שֵׁמוֹת שֶׁסוֹבְלִין כֵּן, דּוּמְיָא דִּכְדָר לָעוֹמֶר. וְכֵן עִמָּנוּ אֵל. וְאִם כָּתַב תֵּבָה אַחַת, לֹא הִפְסִיד (סֵדֶר גִּטִּין):
 באר היטב  (מה) האיש. שם טוב כתבינן בתיבה א' ולא פסקינן ליה מהריב''ל ח''ג סי' ט'. אבי שלום כותב בתיבה א' בת שבע כותב בתיבה אחד. ומהור''ר שלמה אלגזי הביא ראיה לזה מהא דאמרי' בסנהדרין פרק כ''ג אמר רב באותו שעה קינחה בת שבע בשלשה עשר מפות וכתב רש''י שבמקרא הזה כתובים י''ג תיבות ע''כ ואם אנו מונין בת שבע לשתי תיבות י''ד תיבות הם אלא ודאי בת שבע בחד תיבה. וכן בשמות הנהרות אם כמשמען הם שתי תיבות ע''ל סימן קכ''ח ס''ק י''ד מש''ש:


לג שֵׁם יְדִידְיָה, אִם יֵחָלֵק לִשְׁתֵּי תֵּבוֹת כָּשֵׁר, וּבִלְבַד בְּשִׁיטָה אַחַת. וּפְדָהצוּר (מו) וְעַמִּינָדָב, תֵּבָה אַחַת:
 באר היטב  (מו) ועמינדב. תיבה א' וה''ה צורי שדי:


לד הַמִּנְהָג בִּשְׁמוֹת הַנָּשִׁים, יֵשׁ מִי שֶׁאוֹמֵר, שֶׁיֵּשׁ לִכְתֹּב בֵּילָא (מז) בְּאָלֶ''ף, וְכֵן כָּל שֵׁם שֶׁאֵינוֹ בִּלְשׁוֹן הַקֹּדֶשׁ. אֲבָל כְּשֶׁהוּא לְשׁוֹן הַקֹּדֶשׁ, כּוֹתְבִין בְּהֵ''א, כְּמוֹ חוֹמָה דְּבִיתְהוּ דְּאַבַּיֵי, אוֹ חוֹבָה, שֶׁהַשֵּׁם הוּא לְשׁוֹן הַקֹּדֶשׁ. אֲבָל כְּשֶׁאֵינוֹ לְשׁוֹן הַקֹּדֶשׁ, כּוֹתְבִין בְּאָלֶ''ף. וְהוּא הַדִּין לְכִנּוּי הָאֲנָשִׁים, כָּל כִּנּוּי שֶׁהוּא בִּלְשׁוֹן הַקֹּדֶשׁ כּוֹתְבִין בְּהֵ''א; וְשֶׁאֵינוֹ בִּלְשׁוֹן הַקֹּדֶשׁ, כּוֹתְבִין בְּאָלֶ''ף. הגה: מִיהוּ, אִם שִׁנָּה וְכָתַב הֵ''א בִּמְקוֹם (מח) אָלֶ''ף, כָּשֵׁר. כָּל כִּנּוּי שֶׁמִּשְׁתַּנֶּה מִכֹּחַ לְשׁוֹן הַמְּדִינוֹת, כְּגוֹן לֵיבּ, שֶׁיֵּשׁ מְדִינוֹת מְדַבְּרִים לְשׁוֹן קְלִילָא: לֵיבּ, וּבְמִקְצָת מְדִינוֹת מְדַבְּרִים: לֵיבָּא אוֹ לֵיוָא, וְכֵן בַּכִּנּוּי ווֹאלְף, שֶׁקּוֹרִין אוֹתוֹ בִּמְדִינוֹת אֵלּוּ כָּךְ, וּבִמְדִינוֹת אֲחֵרוֹת ווֹאלְפָ''א אוֹ ווֹאלְבְלֵיין אוֹ ווֹאלְפְלֵיין, אוֹ בַּכִּנּוּי מֶענְדְל, שֶׁיֵּשׁ מְדַבְּרִים: מֶנְדִּיל, וְכָל כַּיּוֹצֵא בָּזֶה; וְכֵן בִּקְרִיאַת הַתֵּיבוֹת, כְּגוֹן בְּמִקְצָת מְדִינוֹת שֶׁקּוֹרִין גּוּמְפְרֶעכְט גִּימְפְרַחְט, אוֹ שֶׁהַלְּשׁוֹנוֹת מִתְחַלְּפוֹת בִּקְרִיאַת הַב' אוֹ פ' אוֹ ו', כְּגוֹן זַנְבִיל אוֹ זַנְוִויל פַייבִּ''שׁ וַויבִּשׁ, שֶׁמִּקְצָת מְדִינוֹת מְדַבְּרִים יוֹתֵר בְּלָשׁוֹן רָפָה, הוֹלְכִין אַחַר לְשׁוֹן בְּנֵי אָדָם בַּמְּדִינָה שֶׁנּוֹתְנִין בּוֹ (מט) הַגֵּט; וְאֵין לְהַקְפִּיד בָּזֶה אֵיךְ נִמְצְאוּ הַשֵּׁמוֹת וְהַכִּנּוּיִן כְּתוּבִים, כִּי כָּל אֶחָד כָּתַב כְּפִי לְשׁוֹן מְדִינָתוֹ; וְלָכֵן סֵדֶר לְגִּטִּין מְשֻׁנִּים זֶה מִזֶּה בְּעִנְיָן זֶה, וְהָעִקָּר כַּאֲשֶׁר כָּתַבְתִּי כֵּן נִרְאֶה לִי לְהוֹרוֹת; אָמְנָם אִם אֵין יָדוּעַ לְשׁוֹן הַמְּדִינוֹת, אֵין לְשַׁנּוֹת מִמַּה שֶּׁנִּמְצָא בְּדִבְרֵי הַקַּדְמוֹנִים; מִכָּל מָקוֹם בְּדִיעֲבַד אִם שִׁנָּה בְּאֶחָד מֵאֵלּוּ הַדְּבָרִים, כָּשֵׁר, כֵּן נִרְאֶה לִי:
 באר היטב  (מז) באלף. טבריה כותב אותו בה''א לבסוף ולא באלף תשו' ב''י מדיני גיטין. כל היכא דמספקא לן בשם א' אם צריך לכתוב אלף בסוף או בה''א אז יש לכתוב ה''א והראי' כל שבמקרא בה''א לבסוף יהודה חוה יסכה וכו' מהר''י מינץ וכתב הכנה''ג עליו אין ספק שדבריו אפי' בשמות שאינן בלשון הקודש דאי לשמות שהן בל' הקודש נחזי אנן האיך כתבינן במקרא ואולי דוקא בשמות שהן בלשון הקודש אבל אינו נמצאי' במקרא. אבל תמהני דהא אשכחן במקרא שהן באלף לבסוף שבנא עמשא. עזרא. ועיין במהרש''ך ח''א סימן מ''ו: אילפא באלף לבסוף אין צריך לכתוב אלף לבסוף כ''א בשמות דגש כגון יוטא ובילא ס''ה למהר''י מינץ סי' כ''ו. ולענין שם שבנא האיך כותב אותו אם באלף או בה''א. פסק הכנה''ג דשם שבנא הנכתב בבית. כותב באלף לבסוף. אבל שם שכנא הכתוב בכ''ף כותבין אותו בה''א לבסוף ע''ש דקנ''ה. מצאתי שה''ה והוא הטעם לשמות המקומות שכל שאינו לשון הקודש כותבין אותו באלף לבסוף דהכי אשכחן שמות המקומות בתלמוד נהרדעא פומבדיתא. אספמייא קורטבא כולם באלף. כשנסתפק בשם מן השמות איך לכתוב בגט. מלא או חסר או בסופו אלף או ה''א. תוכל לסמוך על הכתבים הראשונים של החכמים אפי' באגרת שלומים ומוקמינן אחזקתיה שדקדקו אחר האמת כנה''ג קצ''ה ע''ב: (מח) אלף. וה''ה להיפוך אלף במקום ה'. כשר. וכל זה איירי אם אין ידועה איך היא חותם אבל אם שינה ולא כתב כאשר היה (חתום) [חותם] שמו י''ל דהוי שינה השם. כינוי הבא משום הקודש כגון סאיי' שבא משם שרה כותבין ה''א בסוף ויתבאר היטב בסדר הגט ע''ש: (מט) הגט. משמע אפי' אם כותבין בחד מקום ושולחים למקום אחר כותבים כמו שמדברים במקום נתינה ב''ש:




סימן קל - דיני עדי הגט וחתימתו, ואם אינם יודעים לקרות או לחתם
ובו כ''ב סעיפים 
א צָרִיךְ שֶׁיַּחְתְּמוּ שְׁנֵי עֵדִים כְּשֵׁרִים זֶה תַּחַת זֶה (בְּמָרְדְּכַי הל' גִּטִּין) לְמַטָּה מִשִּׁיטָה אַחֲרוֹנָה שֶׁל גֵּט. וְלֹא יַנִּיחוּ כְּדֵי אֲוִיר שְׁנֵי שִׁיטִין בֵּין שִׁיטָה אַחֲרוֹנָה לַחֲתִימָתָם. הגה: וְאִם הִנִּיחוּ, הַגֵּט (א) פָּסוּל (טוּר). וְיֵשׁ חוֹלְקִין וּמַכְשִׁירִין עַל יְדֵי עֵדֵי מְסִירָה (הָרַמְבַּ''ם וְהָרַמְבַּ''ן וְהָרַשְׁבָּ''א וְהָרַ''ן) וְאִם חָתַם הָעֵד הָאַחֲרוֹן תְּחִלָּה, וְאַחַר כָּךְ חָתַם הָרִאשׁוֹן, כָּשֵׁר, אַף עַל פִּי דְּמִתְּחִלָּה הָיָה הַשֵּׁנִי חָתוּם שְׁנֵי שִׁיטוֹת מִן הַגֵּט (סֵדֶר גִּטִּין). וּמִכָּל מָקוֹם לְכַתְּחִלָּה לֹא יַעֲשׂוּ. יֵּשׁ אוֹמְרִים, דְּלְכַתְּחִלָּה אֵין לַחְתֹּם בַּגֵּט אֲפִלּוּ קָרוֹב (ב) וְנִתְרַחֵק אוֹ מְחֻתָּנִים בְּעָלְמָא (בְּסֵדֶר הַגֵּט בְּשֵׁם מַהֲרִי''ל). וְטוֹב לְהַדֵּר אַחַר הַסוֹפֵר שֶׁלֹּא יִהְיֶה קָרוֹב לָאִישׁ וְלָאִשָּׁה, אֲבָל הֵיכָא דְּלָא אֶפְשָׁר אֵין קְפִידָא בַּדָּבָר (מַהֲרִי''ק ק''ו). וְלֹא יְהֵא אֶחָד מִן הָעֵדִים חָשׁוּד בַּעֲרָיוֹת. וְיֵשׁ מַחֲמִירִין שֶׁלֹּא יִהְיֶה בַּעַל מוּם, וְשֶׁלֹּא יִהְיוּ הָעֵדִים קְרוֹבִים לַסוֹפֵר, וְכֻלָּם לֹא יִהְיוּ קְרוֹבִים לָרַב הַמְסַדֵּר הַגֵּט, וְטוֹב לָחוּשׁ לְכָל זֶה לְכַתְּחִלָּה (כָּל זֶה בִּסְדָרִים). גַּם נוֹהֲגִין לִקַּח עֵדֵי חֲתִימָה לְעֵדֵי מְסִירָה, וְהֵם יִרְאוּ שֶׁהַבַּעַל צִוָּה לַסוֹפֵר לִכְתֹּב, כְּדֵי שֶׁיִּהְיֶה הַכֹּל נַעֲשֶׂה בִּפְנֵי כַּת אַחַת שֶׁל עֵדִים (בְּמָרְדְּכַי הל' גִּטִּין וּבַסְמַ''ג). וְלֹא יַחְתְּמוּ הָעֵדִים רַק בִּדְיוֹ וְקוּלְמוּס שֶׁל בַּעַל, כְּמוֹ הַסוֹפֵר (בִּסְדָרִים), וּכְמוֹ שֶׁנִּתְבָּאֵר לְעֵיל רֵישׁ סִימָן ק''כ:
 באר היטב  (א) פסול. גט שהיה בו ספק אם היה עידיו מרוחקים שני שיטין בשעת הדחק הכשירו הר''ם מטאלון ורשד''ם חא''ה סי' ס''ט: (ב) ונתרחק. עיין כנה''ג דף קנ''ה ע''ב:


ב יַתְחִיל בְּרֹאשׁ (ג) שִׁיטָה, שֶׁלֹּא יִשָּׁאֵר חָלָק בְּגִלְיוֹן הַגֵּט לִפְנֵי חֲתִימָתָן:
 באר היטב  (ג) שיטה. גט שהניחו העדים חלק לצד ימין והיה מקום לכתוב פלו' חייב לפלו' בשעת הדחק הכשירוהו מהר''ם ורשד''ם שם כנה''ג דף קנ''ה ע''ב:


ג לֹא יִהְיֶה בֵּין הַגֵּט לַחֲתִימַת הָעֵדִים כָּתוּב דָּבָר שֶׁאֵינוֹ מֵעִנְיַן הַגֵּט. וְאִם כָּתוּב כֵּן, כְּגוֹן שֶׁכָּתוּב: שַׁאֲלוּ בִּשְׁלוֹמָהּ, פָּסוּל, שֶׁמָּא לֹא חָתְמוּ אֶלָּא עַל שְׁאֵלַת שָׁלוֹם. אֲבָל אִם כָּתַב: וְשַׁאֲלוּ בִּשְׁלוֹמָהּ), כָּשֵׁר, שֶׁהִיא מְדֻבָּק עִם שֶׁל מַעְלָה וְעַל הַכֹּל חָתְמוּ: 

ד חָתְמוּ בְּרֹאשׁ הַגֵּט אוֹ מִצִּדּוֹ אוֹ בִּימִינוֹ אוֹ בִּשְׂמֹאלוֹ אוֹ מֵאַחֲרָיו, (ד) פָּסוּל:
 באר היטב  (ד) פסול. היינו הגט מסיים בדף זה והעדים חתומים מאחוריו דאם קצת מגט מאחוריו והעדים חתומים שם היינו הדין מ''ש בסעיף ז' עיין ב''ש:


ה אַף כְּשֶׁחוֹתְמִין לְמַטָּה, צָרִיךְ שֶׁיִּהְיֶה גַּב הַחֲתִימָה כְּלַפֵּי הַגֵּט. וְאִם הָיוּ רַגְלֵי הַחֲתִימָה כְּלַפֵּי הַגֵּט, פָּסוּל: 

ו כָּל אֵלּוּ שֶׁאָמַרְנוּ פָּסוּל, אִם יֵשׁ כָּאן עֵידֵי מְסִירָה, (ה) כָּשֵׁר:
 באר היטב  (ה) כשר. משום דנראה דאין כאן ע''ח ע''כ צריך להביא ע''מ ודומה לכתב ע''ג דבר שיוכל להזדייף:


ז שִׁיֵּר מִקְצָת הַגֵּט וּכְתָבוֹ בַּדַּף הַשֵּׁנִי, וְהָעֵדִים מִלְּמַטָּה בְּסוֹף הַדַּף הַשֵּׁנִי, כָּשֵׁר, וְהוּא שֶׁיִּהְיֶה בִּמְגִלָּה, שֶׁנִּכָּר שֶׁלֹּא נֶחְתַּךְ, וְשֶׁלְּכָךְ נִתְכַּוֵּן הַסוֹפֵר שֶׁיַּשְׁלִים בַּדַּף הַשֵּׁנִי; אֲבָל אִם אֵינוֹ נִכָּר, אַף עַל פִּי שֶׁנִּמְסַר בְּעֵדִים, הֲרֵי זוֹ סְפֵק מְגֹרֶשֶׁת, שֶׁמָּא שְׁנֵי גִּטִּין הָיוּ וְנֶחְתַּךְ מִקְצָת זֶה מִסוֹף הַדַּף וּמִקְצָת הַשֵּׁנִי מֵרֹאשׁ הַדַּף. הגה: מִיהוּ, אִם יֵשׁ עֵדִים שֶׁגֵּט אֶחָד הָיָה מִתְּחִלָּה, וְנִמְסַר לָהּ בְּעֵדִים, (ו) כָּשֵׁר (הַמ''מ פ''ד). דִּבֵּק שְׁנֵי (ז) עוֹרוֹת בְּחַד עַל יְדֵי דֶּבֶק, וְכָתַב עֲלֵיהֶם גֵּט, פָּסוּל מִסָּפֵק (א''ז):
 באר היטב  (ו) כשר. ב''ח כתב כיון דיש עדים דלא נעשה זיוף א''צ לידע דמסר לה בעדים. אבל אחרונים כתבו כיון דנראה כמזויף בעינן לידע דנמסר לה בעדים עיין ב''ש: (ז) עורות. ה''ה אם תפר ד''מ. יפסול זה אפילו אם יש ע''מ דלאו משני גיטין הוא מ''מ פסול משום ספר אחד ולא שני ספרים כ''כ הלבוש ועיין ב''ש שהניח דבר זה בצ''ע:


ח כָּתַב שְׁנֵי גִּטִּין בִּשְׁנֵי דַּפִּין בִּמְגִלָּה אַחַת, זֶה אֵצֶל זֶה, וְהָעֵדִים מִתַּחַת זֶה לְתַחַת זֶה, שֶׁשֵּׁם הָעֵד תַּחַת הָרִאשׁוֹן וְשֵׁם אָבִיו תַּחַת הַשֵּׁנִי, וְכֵן הָעֵד הַשֵּׁנִי תַּחְתָּיו, אֶת שֶׁשְּׁמוֹת הָעֵדִים חֲתוּמִים תַּחְתָּיו, כָּשֵׁר. וְאִם כָּתַב ''רְאוּבֵן בֵּן'' תַּחַת הָרִאשׁוֹן, ''יַעֲקֹב עֵד'' תַּחַת הַשֵּׁנִי, פָּסוּל הַשֵּׁנִי. וְאִם כָּתַב ''רְאוּבֵן'' תַּחַת הָרִאשׁוֹן, וּ''בֶן יַעֲקֹב עֵד'' תַּחַת הַשֵּׁנִי, אַף הַשֵּׁנִי כָּשֵׁר. הגה: וְאִם נִמְסַר בְּעֵדִים לְיַד אוֹתָהּ שֶׁאֵין עָלָיו עֵדִים, כָּשֵׁר בְּדִיעֲבַד, דְּהָא לֹא גָּרַע מֵאִלּוּ לֹא הָיוּ עָלָיו עֵדִים כְּלָל (ב''י בְּשֵׁם הָרַמְבַּ''ם) וְעַיֵּן לְקַמָּן סִי' קל''ג: 

ט חֲמִשָּׁה שֶׁכָּתְבוּ גֵּט אֶחָד לְחָמֵשׁ נְשׁוֹתֵיהֶם, אִם כְּתָבוּהוּ בִּכְלָל, כְּגוֹן שֶׁכָּתְבוּ בּוֹ: כָּךְ וְכָךְ לְשַׁבָּת גֵּרַשׁ פְּלוֹנִי לִפְלוֹנִית וּפְלוֹנִי לִפְלוֹנִית וְכֵן אָמַר כָּל אֶחָד מֵהֶם לְאִשְׁתּוֹ: לִיכִי דִּיתִיהְוִייִין וְכָל טֹפֶס הַגֵּט, וְהַשְּׁנֵי עֵדִים חוֹתְמִים מִלְּמַטָּה, הֲרֵי זֶה גֵּט כָּשֵׁר וְיִנָּתֵן לְכָל אַחַת בְּעֵדֵי מְסִירָה. וְאִם אֵין שָׁם עֵדֵי מְסִירָה, כָּל מִי שֶׁתֵּצֵא מְגִלָּה זוֹ מִתַּחַת יָדָהּ, מְגֹרֶשֶׁת. אֲבָל אִם כָּתַב: בְּכָךְ בְּשַׁבָּת גֵּרַשׁ פְּלוֹנִי לִפְלוֹנִית, וְהִשְׁלִים הַגֵּט וְהִתְחִיל תַּחְתָּיו גֵּט אַחֵר בְּאוֹתָהּ מְגִלָּה וְכָתַב: וּבְיוֹם זֶה גֵּרַשׁ פְּלוֹנִי לִפְלוֹנִית, וְהִשְׁלִים הַגֵּט הַשֵּׁנִי, וְכֵן עַד שֶׁהִשְׁלִים כָּל הַגִּטִּין וְהָעֵדִים מִלְּמַטָּה, אִם נִתְּנָה מְגִלָּה זוֹ לְכָל אַחַת מֵהֶן בְּעֵדֵי מְסִירָה, הֲרֵי כֻּלָּם מְגֹרָשׁוֹת. וְאִם אֵין שָׁם עֵדֵי מְסִירָה, וְהָיְתָה מְגִלָּה זוֹ יוֹצְאָה מִתַּחַת יַד אַחַת מֵהֶן, אִם הָיְתָה זוֹ שֶׁגִּטָּהּ בָּאַחֲרוֹנָה שֶׁהָעֵדִים נִקְרָאִים עִמּוֹ, הֲרֵי זוֹ מְגֹרֶשֶׁת. וְאִם הָיְתָה הַמְּגִלָּה יוֹצֵאת מִתַּחַת יַד אַחַת מִן הָרִאשׁוֹנוֹת, הֲרֵי זוֹ סְפֵק מְגֹרֶשֶׁת. הגה: וְכָל זֶה שֶׁכָּתַב: וּפְלוֹנִי לִפְלוֹנִית וְכוּ', אֲבָל אִם כָּתַב בַּשֵּׁנִי וְכֵן בָּאֲחֵרִים: פְּלוֹנִי לִפְלוֹנִית, אֵינוֹ כָּשֵׁר רַק הָאַחֲרוֹן (טוּר): 

י כָּתַב: אָנוּ פְּלוֹנִי וּפְלוֹנִי גֵּרַשְׁנוּ נְשׁוֹתֵינוּ פְּלוֹנִית וּפְלוֹנִית, וְהִשְׁלִים הַגֵּט, אַף עַל פִּי שֶׁנִּמְסַר לְכָל אַחַת מֵהֶן בְּעֵדֵי מְסִירָה, אֵינוֹ גֵּט, שֶׁאֵין שְׁתֵּי נָשִׁים מִתְגָּרְשׁוֹת בְּגֵט אֶחָד, שֶׁנֶּאֱמַר: ''וְכָתַב לָהּ'' (דְּבָרִים כד, א וְ ג) וְלֹא לָהּ וְלַחֲבֶרְתָּהּ. חָזַר וּפֵרְטָן בְּתוֹךְ הַגֵּט, וְכָתַב: פְּלוֹנִי גֵּרַשׁ פְּלוֹנִית וּפְלוֹנִי גֵּרַשׁ פְּלוֹנִית בַּזְּמַן הַזֶּה, הֲרֵי אֵלּוּ כְּשֵׁרִים: 

יא כְּשֶׁחוֹתֵם הָעֵד, צָרִיךְ לִכְתֹּב שְׁמוֹ וְשֵׁם אָבִיו, כְּגוֹן יוֹסֵף בֶּן יַעֲקֹב (ח) עֵד. כָּתַב: יוֹסֵף עֵד, אוֹ בֶּן יַעֲקֹב עֵד, אוֹ יוֹסֵף בֶּן יַעֲקֹב, וְלֹא כָּתַב עֵד, כָּשֵׁר. הגה: יֵשׁ אוֹמְרִים מֵאַחַר דְּסָגֵי אִם כָּתַב יוֹסֵף עֵד, אִם כֵּן בֶּן יַעֲקֹב לֹא צָרִיךְ לְמִכְתַּב, וְאִם טָעָה אוֹ (ט) שִׁנָּה בּוֹ, אֵין לִפְסֹל (ת''ה סִימָן רכ''ח), וּכְמוֹ שֶׁנִּתְבָּאֵר לְעֵיל סִימָן קכ''ח בְּכַיּוֹצֵא בָּזֶה; וְאֵין לִסְמֹךְ עַל זֶה רַק בִּשְׁעַת הַדְּחָק וּבְמָקוֹם עִגּוּן. וְעַיֵּן לְעֵיל סִי' קכ''ט, עֵד שֶׁיֵּשׁ לוֹ שְׁנֵי שֵׁמוֹת כֵּיצַד יַחְתֹּם עַצְמוֹ. וְאֵין הָעֵד צָרִיךְ לַחְתֹּם עַצְמוֹ בַּחֲנִיכָתוֹ (שָׁם סִי' רל''ד) אֲפִלּוּ לְכַתְּחִלָּה, גַּם לֹא יַחְתֹּם עַצְמוֹ אוֹ אָבִיו בְּשֵׁם רַב אוֹ חָכָם, רַק פְּלוֹנִי בֶּן פְּלוֹנִי עֵד (סֵדֶר גִּטִּין). וְכָל דָּבָר שֶׁיֵּשׁ בּוֹ קְצָת סָפֵק כֵּיצַד כּוֹתְבִין, אֵין רָאוּי לְכַתְּחִלָּה לְחָתְמוֹ, כִּי אֵין לִכָּנֵס לִסְפֵקוֹת לְכַתְּחִלָּה בְּלֹא צֹרֶךְ (ד''ע); וְלָכֵן אֵין חוֹתְמִין לְעֵד מִי שֶׁאָבִיו מוּמָר, כְּמוֹ שֶׁנִּתְבָּאֵר לְעֵיל סִימָן קכ''ט, וְהוּא הַדִּין לְכָל כַּיּוֹצֵא בָּזֶה. וּלְכַתְּחִלָּה נִזְהָרִין בַּחֲתִימַת הָעֵדִים בְּכָל דָּבָר שֶׁנִּזְהָרִין בִּכְתִיבַת הַגֵּט, הֵן דְּבָעֵינָן כְּתִיבָה תַּמָּה וּמֻקָּף גְּוִיל (ב''י בְּשֵׁם הַקֻנְטְרֵס), וְכָל כַּיּוֹצֵא בָּזֶה:
 באר היטב  (ח) עד. הטעם דצריך לחתום בגט עד ולא בשאר שטרות משום דהגט הכל לשון הבעל מש''ה חותם עד כלומר שהוא מעיד דהבעל אומר כל זאת לפניו לבוש ב''ש: (ט) שינה. אע''ג דהטעות מפסיק בין שמו לבין תיבת עד מ''מ מוכח דקאי על עד וכשר. וה''ה אם טעה בשמו ולא בשם אביו ג''כ כשר ב''ש. אבל בתשובת רש''ך ח''א סי' קמ''ב כתב דוקא כשטעה בשם אביו אבל בשמו אין להקל עב''ש ובכל אלו דאין טעות פוסל ה''ה חק תוכות אין פוסל בו וכשר במקום דחק ועיגון. ואם אירע טעות או חק תוכות במילת עד כשר בלא דחק ועיגון כיון דנגמר החתימה תו אין פסול במלת עד ב''ש:


יב אֲבָל כָּתַב: יוֹסֵף, לְבַד, וְלֹא כָּתַב: עֵד, (י) פָּסוּל. וְכָל שֶׁכֵּן אִם כָּתַב: בֶּן פְּלוֹנִי, וְלֹא כָּתַב: עֵד, דְּפָסוּל (ב''י):
 באר היטב  (י) פסול. משום די''ל דלא חתם א''ע לשם עדות אבל אם חותם שמו ושם אביו כשר אז אמרינן דחתם לשם עדות כיון דפירש שמו ושם אביו:


יג עֵדֵי הַגֵּט אֵין חוֹתְמִים אֶלָּא זֶה בִּפְנֵי (יא) זֶה. וְאִם חָתְמוּ זֶה שֶׁלֹּא בִּפְנֵי זֶה, פָּסוּל. וְיֵשׁ מַכְשִׁירִין אִם חָתְמוּ שְׁנַיִם זֶה בִּפְנֵי זֶה, וְהַשְּׁלִישִׁי שֶׁלֹּא בִּפְנֵיהֶם (טוּר בְּשֵׁם ר''ת):
 באר היטב  (יא) זה. היינו במעמד זה אפי' לא ראו זה את זה כשחתמו מהר''י טראני וכנה''ג דקנ''ו ע''א:


יד גֵּט שֶׁנִּכְתַּב בִּכְתָב מֵהַלְּשׁוֹנוֹת, וְעֵדָיו חֲתוּמִים בִּכְתָב אַחֵר, כָּשֵׁר, וְהוּא שֶׁיִּהְיוּ הָעֵדִים מַכִּירִים לְשׁוֹן הַכְּתָב וְהַכְּתִיבָה: 

טו אֶחָד מֵהָעֵדִים חָתַם בִּכְתַב לָשׁוֹן אֶחָד, וְהָעֵד הַשֵּׁנִי בִּכְתַב לָשׁוֹן אַחֵר, כָּשֵׁר: 

טז הָעֵדִים שֶׁחוֹתְמִין עַל הַגֵּט צְרִיכִים לִהְיוֹת יוֹדְעִים לִקְרוֹת וְלַחְתֹּם. וְאִם אֵינָם יוֹדְעִים לִקְרוֹת, קוֹרְאִים בִּפְנֵיהֶם (יב) וְחוֹתְמִין, וְהוּא שֶׁיַּכִּירוּ לְשׁוֹן (יג) הַגֵּט. וְאִם אֵינָם יוֹדְעִים לַחְתֹּם, רוֹשְׁמִים לָהֶם הַנְּיָר בְּרֹק וְכַיּוֹצֵא בּוֹ, מִדָּבָר שֶׁאֵין רִשּׁוּמוֹ מִתְקַיֵּם, וְהֵם כּוֹתְבִין עַל הָרֹשֶם. הגה: וְיֵשׁ אוֹסְרִין לַעֲשׂוֹת כָּךְ לְכַתְּחִלָּה, אֶלָּא מְקָרְעִין נְיָר חָלָק לִפְנֵיהֶם, וְהֵם חוֹתְמִין דֶּרֶךְ הַקֶּרַע (טוּר בְּשֵׁם הָרְמַ''ה):
 באר היטב  (יב) וחותמים. דוקא שנים קוראים בפניהם אבל אם א' קורא בפניהם אין רשאין לחתום עב''ש: (יג) הגט. ובדיעבד מהני אפילו לא ידעו לשון הגט אם קוראים בפניהם ומתרגם להם עב''ש:


יז גֵּט שֶׁחָתְמוּ בּוֹ עֵדִים פְּסוּלִים, אֲפִלּוּ אֶחָד פָּסוּל וְאֶחָד כָּשֵׁר, הֲרֵי זוֹ פָּסוּל, אֲפִלּוּ יֵשׁ כָּאן עֵדֵי מְסִירָה, שֶׁהֲרֵי הוּא מְזֻיָּף מִתּוֹכוֹ: 

יח יֵשׁ לִזָּהֵר שֶׁלֹּא לַחְתֹּם הַסוֹפֵר (יד) לְעֵד, מִפְּנֵי שֶׁיֵּשׁ פּוֹסְלִין:
 באר היטב  (יד) לעד. עיין ב''ש וכנה''ג קנ''א ע''א. והסופר יוכל להיות אז מעידי מסירה פרישה ב''ש:


יט גֵּט שֶׁנַּעֲשָׂה בְּעַרְכָּאוֹת שֶׁל כּוּתִים, וְעֵדֵי כּוּתִים חֲתוּמִין עָלָיו, אֲפִלּוּ כְּתָבוֹ יִשְׂרָאֵל וְנִמְסַר בְּעֵדֵי מְסִירָה יִשְׂרָאֵל, וּשְׁמוֹת עֵדִים הַכּוּתִים הַחֲתוּמִים בּוֹ מֻבְהָקִים וְנִכָּרִים לַכֹּל שֶׁהֵם כּוּתִים, דְּלֵיכָּא לְמֵיחַשׁ דִּלְמָא אָתֵי לְמִסְמַךְ עֲלַיְהוּ, אֲפִלּוּ הָכִי פָּסוּל. אֲבָל אִשָּׁה שֶׁמְּבִיאָה לְפָנֵינוּ גֵּט שֶׁנִּתְגָּרְשָׁה בּוֹ, לִנָּשֵׂא בּוֹ, וּשְׁמוֹת הָעֵדִים כִּשְׁמוֹת כּוּתִים, אֵם הֵם שֵׁמוֹת שֶׁאֵין דֶּרֶךְ יִשְׂרָאֵל לִקְרוֹת בָּהֶם כְּלָל, תִּנָּשֵׂא בּוֹ, שֶׁוַּדַּאי יִשְׂרָאֵל הֵם, שֶׁלֹּא הָיוּ טוֹעִים מַחֲתִימֵי הַגֵּט לְהַחְתִּים שֵׁמוֹת כָּאֵלּוּ אִם לֹא שֶׁיָּדְעוּ שֶׁיִּשְׂרְאֵלִים הֵם. וְאִם הֵם שֵׁמוֹת שֶׁדּוֹמִין קְצָת לִשְׁמוֹת יִשְׂרָאֵל, חַיְשִׁינָן שֶׁמָּא טָעוּ מַחֲתִימֵי הַגֵּט שֶׁסָבְרוּ שֶׁהֵם יִשְׂרָאֵל, וְשֶׁמָּא כּוּתִים הֵם, וְלֹא תִּנָּשֵׂא בּוֹ: 

כ נָתַן לָהּ הַגֵּט בֵּינוֹ לְבֵינָהּ, וַאֲפִלּוּ בְּעֵד אֶחָד, אֵינוֹ גֵּט. בַּמֶּה דְּבָרִים אֲמוּרִים, כְּשֶׁהָיָה הַגֵּט בִּכְתַב יַד הַסוֹפֵר, אֲבָל אִם כָּתַב הַבַּעַל הַגֵּט בִּכְתַב יָדוֹ וְחָתַם עֵד אֶחָד וּנְתָנוֹ לָהּ, הֲרֵי זֶה גֵּט פָּסוּל, וּפוֹסֵל לִכְהֻנָּה: 

כא לֹא יִטְּלוּ עֵדֵי הַגֵּט שָׂכָר יוֹתֵר מִכְּדֵי שְׂכַר בַּטָּלָה דְּמוּכַחַת. הגה: וְיֵשׁ אוֹמְרִים דְּמַתְנִין עִם הָעֵדִים שֶׁאִם יְקַלְקְלוּ הַגֵּט שֶׁיְּשַׁלְּמוּ אוֹתוֹ, וּמִכֹּחַ זֶה מֻתָּר לָהֶם לְקַבֵּל שָׂכָר הַרְבֵּה, אוֹ מִטַּעַם דְּהָעֵדִים אֲסוּרִים לִשָּׂא (טו) הַגְּרוּשָׁה (בְּסֵדֶר גִּטִּין בְּשֵׁם מַהֲרְזַ''ךְ), כְּמוֹ שֶׁנִּתְבָּאֵר לְעֵיל בְּסִימָן י''ב, וְכֵן נוֹהֲגִין:
 באר היטב  (טו) הגרושה. מה''ט יש מהדרין אחר עדים שאינם כהנים כי כהן בלא''ה אסור בגרושה ד''מ:


כב יֵשׁ מִי שֶׁאוֹמֵר, שֶׁצָּרִיךְ שֶׁיִּיבַשׁ הַגֵּט קֹדֶם שֶׁיַּחְתְּמוּ הָעֵדִים: 



סימן קלא - צריך שיהיה כתיבתו וחתימתו לשמה
ובו ט' סעיפים 
א צָרִיךְ שֶׁתִּהְיֶה כְּתִיבַת הַגֵּט וַחֲתִימָתוֹ לְשֵׁם הָאִישׁ הַמְגָרֵשׁ וּלְשֵׁם הָאִשָּׁה הַמִּתְגָּרֶשֶׁת. וְאִם לֹא נִכְתַּב לִשְׁמָהּ, אֵינוֹ (א) גֵּט. כֵּיצַד, סוֹפֵר שֶׁכָּתַב גֵּט לְלַמֵּד אוֹ לְהִתְלַמֵּד, וּבָא הַבַּעַל וּמָצָא שֵׁם שֶׁנִּכְתַּב בְּגֵט זֶה כִּשְׁמוֹ, וְשֵׁם הָאִשָּׁה כְּשֵׁם אִשְׁתּוֹ, וְשֵׁם הָעִיר כְּשֵׁם עִירוֹ, וּנְטָלוֹ וְגֵרַשׁ בּוֹ, אֵינוֹ גֵּט:
 באר היטב  (א) גט. ואם כתב הכל לשמה והרי את מותרת כתב שלא לשמה יש לחוש לחומרא אם קדשה אחר הואיל בטופסי גיטין הראשונים לא היה כתוב והרי את מותרת עיין ב''ש:


ב יֶתֶר עַל כֵּן, כָּתַב לְגָרֵשׁ אֶת אִשְׁתּוֹ, וְנִמְלַךְ, וּמְצָאוֹ בֶּן עִירוֹ וְאָמַר לוֹ: שְׁמִי כְּשִׁמְךָ וְשֵׁם אִשְׁתִּי כְּשֵׁם אִשְׁתְּךָ, וּנְטָלוֹ מִמֶּנּוּ וְגֵרַשׁ בּוֹ, אַף עַל פִּי שֶׁנִּכְתַּב לְשֵׁם גֵּרוּשִׁין, אֵינוֹ גֵּט: 

ג יֶתֶר עַל זֶה, מִי שֶׁיֵּשׁ לוֹ שְׁתֵּי נָשִׁים שֶׁשְּׁמוֹתֵיהֶם שָׁווֹת, וְכָתַב לְגָרֵשׁ אֶת הַגְּדוֹלָה, וְנִמְלַךְ, וְגֵרַשׁ בּוֹ אֶת הַקְּטַנָּה, אֵינוֹ גֵּט, שֶׁאַף עַל פִּי שֶׁנִּכְתַּב לְשֵׁם הָאִישׁ הַמְגָרֵשׁ, לֹא נִכְתַּב לְשֵׁם זוֹ שֶׁנִּתְגָּרְשָׁה בּוֹ: 

ד יֶתֶר עַל כֵּן, אָמַר לַסוֹפֵר: כְּתֹב, וְאֵיזֶה שֶׁאֶרְצֶה אֲגָרֵשׁ בּוֹ, וְכָתַב הַסוֹפֵר עַל דַּעַת זֶה, וְגֵרַשׁ בּוֹ אַחַת מֵהֶן, הֲרֵי זֶה סְפֵק גֵּרוּשִׁין. וְהוּא הַדִּין אִם אָמַר לוֹ: כְּתֹב, לְאֵי זוֹ שֶׁתֵּצֵא בַּפֶּתַח תְּחִלָּה אֲגָרְשֶׁנָּה בּוֹ: 

ה גֵּט שֶׁכְּתָבוֹ שֶׁלֹּא לִשְׁמָהּ, אַף עַל פִּי שֶׁהֶעֱבִיר עָלָיו קוּלְמוּס לִשְׁמָהּ, אֵינוֹ גֵּט. וְיֵשׁ אוֹמְרִים שֶׁחוֹשְׁשִׁין לוֹ: 

ו אֲפִלּוּ נִכְתַּב לִשְׁמוֹ, אִם לֹא חָתְמוּ הָעֵדִים לִשְׁמוֹ, אִם נְתָנוֹ לָהּ בְּלֹא עֵדֵי מְסִירָה, אֵינוֹ גֵּט. וְאִם נְתָנוֹ לָהּ בְּעֵדֵי מְסִירָה, הֲרֵי זֶה פָּסוּל. וְיֵשׁ אוֹמְרִים שֶׁגַּם זֶה אֵינוֹ גֵּט: 

ז לְפִיכָךְ צָרִיךְ לִזָּהֵר, כְּשֶׁהַבַּעַל מְצַוֶּה לַסוֹפֵר לִכְתֹּב, שֶׁיֹּאמַר בִּפְנֵי עֵדִים שֶׁיַּחְתְּמוּ עַל הַגֵּט: כְּתֹב גֵּט לְשֵׁם פְּלוֹנִית אִשְׁתִּי. וְכֵן יֹאמַר הַסוֹפֵר (ב) בְּפִיו כְּשֶׁמַּתְחִיל לִכְתֹּב, שֶׁכּוֹתְבוֹ לְשֵׁם פְּלוֹנִית אֵשֶׁת פְּלוֹנִי וְלִשְׁמוֹ שֶׁל פְּלוֹנִי. הגה: וְיֹאמַר כֵּן בִּפְנֵי עֵדִים הַחוֹתְמִים עַל הַגֵּט, וְיִכְתְּבֶנּוּ אַחַר כָּךְ בִּקְבִיעוּת וְלֹא בְּסֵרוּגִין, כְּדֵי שֶׁיִּכְתְּבוֹ לִשְׁמוֹ וְלִשְׁמָהּ כְּמוֹ שֶׁהִתְחִיל (בְּסֵדֶר גִּטִּין). וּמִיהוּ, בְּדִיעֲבַד אִם כְּתָבוֹ בְּסֵרוּגִין, כָּשֵׁר (ד''ע). יֵשׁ אוֹמְרִים תִּקּוּן הַקְּלָף וַחֲתִיכַת הַקּוּלְמוּס, וְכָל שֶׁכֵּן הַשִּׂרְטוּט, צָרִיךְ הַכֹּל לִהְיוֹת לִשְׁמָם (מ''כ בְּתִקוּן), וּמִיהוּ, אִם עָשָׂה אֵלּוּ הַדְּבָרִים שֶׁלֹּא לִשְׁמָם, אֵינוֹ פָּסוּל:
 באר היטב  (ב) בפיו. וה''ה כשהבעל כותב בעצמו צריך שיאמר בפיו שכותב לשמה סמ''ג:


ח יִהְיוּ שָׁם שְׁנֵי עֵדֵי הַחֲתִימָה בְּשָׁעָה (ג) שֶׁמַּתְחִיל לִכְתֹּב הַגֵּט, כְּדֵי שֶׁיֵּדְעוּ שֶׁנִּכְתַּב לִשְׁמָהּ וְיַכִּירוּהוּ בִּשְׁעַת חֲתִימָה:
 באר היטב  (ג) שמתחיל לכתוב. היינו לכתחלה טוב שיהיה שם בשעת התחלה ומיהו לא גרע משליח דקי''ל אפילו שמע קול קולמוס לשמה די. ומסדר הגט דסמ''ק והמ' משמע אפילו לא שמעו קול קולמסא נמי כשר דדוקא השליח צריך שישמע עכ''פ קל קולמוס ולא עידי חתימה ב''ש:


ט כְּשֶׁיֹאמַר לָעֵדִים לַחְתֹּם בַּגֵּט, יֹאמַר לָהֶם שֶׁיַּחְתְּמוּהוּ לְשֵׁם פְּלוֹנִית אִשְׁתּוֹ. וְכֵן יֹאמַר כָּל אֶחָד בְּפִיו, כְּשֶׁחוֹתֵם, שֶׁהוּא חָתְמוֹ לְשֵׁם פְּלוֹנִית אֵשֶׁת פְּלוֹנִי וְלִשְׁמוֹ. הגה: וְאִם הִתְחִיל לַחְתֹּם (ד) מִקְצָת שְׁמוֹ, וְלֹא אָמַר לִשְׁמוֹ וְלִשְׁמָהּ, וְאַחַר כָּךְ נִזְכַּר וַאֲמָרוֹ, (ה) יֵשׁ מַכְשִׁירִין (ת''ה סִימָן רכ''ח ומהרי''ו סי' כ''ז):
 באר היטב  (ד) מקצת שמו. ועדיין לא גמר שמו ואם גמר שמו אין תקנה ב''ש: (ה) יש מכשירין. והרד''ך בית א' חדר ג' כתב אפי' חלק מהאות שנכתב שלא לשמה פסול. מיהו בסימן קכ''ה בענין חק תוכות אם לא נגמר האות פסק הרמ''א בפשיטות דכשר א''כ אף כאן כשר. במהרי''ו מתיר אם העד אומר שהיה כוונתו לשמה והעד נאמן ע''ז אע''ג דבסופר הכותב י''ל דאיכא קפידא אפי' בדיעבד אם לא הוציא מפיו מ''מ בעד החתום יש להקל ב''ש:




סימן קלב - שצריך להזכיר שם האיש ואשתו
(והמביא גט ונפל ממנו) ובו ד' סעיפים 

א אָמַר לַסוֹפֵר: כְּתֹב גֵּט לַאֲרוּסָתִי, לִכְשֶׁאַכְנִיסֶנָּה אֲגָרְשֶׁנָּה, וְכָנְסָהּ וְגֵרְשָׁהּ בּוֹ, הָוֵי גֵּט, כֵּיוָן שֶׁבְּיָדוֹ לְגָרְשָׁהּ עַתָּה. בַּמֶּה דְּבָרִים אֲמוּרִים, שֶׁכָּתַב בּוֹ זְמַן (א) הַנְּתִינָה, אֲבָל אִם כָּתַב בּוֹ זְמַן הַכְּתִיבָה, פָּסוּל:
 באר היטב  (א) הנתינה. ולכתחלה אין מגרשין בגט כזה עיין ח''מ ב''ש:


ב צִוָּה לִכְתֹּב גֵּט לְגָרֵשׁ בּוֹ אִשָּׁה בְּעָלְמָא לִכְשֶׁיַּכְנִיסֶנָּה, אֵינוֹ גֵּט. וְאִם הִיא יְבִמְתּוֹ וְאַחַר שֶׁיִּבְּמָה גֵּרְשָׁהּ בּוֹ, הֲרֵי זוֹ סְפֵק מְגֹרֶשֶׁת: 

ג שְׁנַיִם שֶׁשְּׁמוֹתֵיהֶם שָׁוִים וּשְׁמוֹת נְשׁוֹתֵיהֶם שָׁוִים, וְשָׁלְחוּ ב' גִּטִּין וְנִתְעָרְבוּ זֶה בְּזֶה, נוֹתֵן שְׁנֵיהֶם לְזוֹ וּשְׁנֵיהֶם לְזוֹ בְּעֵדֵי מְסִירָה. וְאִם נֶאֱבַד אֶחָד מֵהֶם, לֹא יִנָּתֵן הַגֵּט הַנִּשְׁאָר לֹא לְזוֹ וְלֹא לְזוֹ; וְאִם נִתַּן לְאַחַת מֵהֶם אוּ לִשְׁתֵּיהֶן, הֲרֵי זֶה סְפֵק גֵּרוּשִׁין: 

ד הַמֵּבִיא גֵּט וְנָפַל מִמֶּנּוּ בְּמָקוֹם שֶׁשַּׁיָּרוֹת (פי', חֲבוּרוֹת שֶׁל אֲנָשִׁים הוֹלְכֵי אֹרַח) מְצוּיוֹת, אוֹ אֲפִלּוּ בְּמָקוֹם שֶׁאֵין הַשַּׁיָּרוֹת מְצוּיוֹת וּבָעִיר שֶׁנִּכְתַּב הַגֵּט (ב) הֻחְזְקוּ שְׁנַיִם שֶׁשְּׁמוֹתֵיהֶם וּשְׁמוֹת נְשׁוֹתֵיהֶם שָׁוִים, אִם מְצָאוֹ לְאַלְתָּר שֶׁרָאָה שֶׁלֹּא עָבַר שׁוּם אָדָם שָׁם מִשָּׁעָה שֶׁנָּפַל עַד שֶׁמְּצָאוֹ, אוֹ אֲפִלּוּ לֹא מְצָאוֹ לְאַלְתָּר וְיֵשׁ לוֹ סִימָן (ג) מֻבְהָק אוֹ טְבִיעוּת (ד) עַיִן בַּגֵּט, אוֹ אֲפִלּוּ אֵין לוֹ סִימָן וּטְבִיעוּת עַיִן בַּגֵּט אֶלָּא שֶׁמְּצָאוֹ בִּכְלִי שֶׁהָיָה בּוֹ הַגֵּט וְיֵשׁ לוֹ סִימָן אוֹ טְבִיעוּת עַיִן בַּכְּלִי וְיוֹדֵעַ שֶׁלֹּא הִשְׁאִילוֹ לְאַחֵר, אוֹ שֶׁמְּצָאוֹ קָשׁוּר בַּכִּיס אוֹ בָּאַרְנָקִי אוֹ בְּטַבַּעַת שֶׁחֲזָקַת כֵּלִים אֵלּוּ שֶׁאֵינוֹ מַשְׁאִילָם לַאֲחֵרִים, אוֹ שֶׁמְּצָאוֹ בְּבֵיתוֹ בֵּין כֵּלָיו, כָּשֵׁר, וְלֹא חַיְשִׁינָן שֶׁמָּא אַחֵר הוּא. אֲבָל אִם אֵינוֹ יוֹדֵעַ אִם עָבַר אָדָם שָׁם, וְאֵין לוֹ טְבִיעוּת עַיִן וסִימָן בַּכְּלִי וְלֹא בַּגֵּט, חַיְשִׁינָן שֶׁמָּא לֹא זֶה הוּא הַגֵּט שֶׁנֶּאֱבַד לְזֶה, וַאֲפִלּוּ אִם עֵדִים מְעִידִים שֶׁהָאַחֵר שֶׁהֻחְזַק בִּשְׁמוֹ שֶׁל זֶה לֹא הָיָה בָּעִיר כְּשֶׁנִּכְתַּב. וְכֵן אִם רָאָה שֶׁעָבַר אָדָם שָׁם, אֲפִלּוּ לֹא שְׁכִיחִי שַׁיָּרוֹת וְלֹא הֻחְזְקוּ שְׁנֵי יוֹסֵף בֶּן שִׁמְעוֹן, חַיְשִׁינָן, אֲפִלּוּ הָיָה כּוּתִי שֶׁעָבַר שָׁם, אֶלָּא אִם כֵּן עֵדֵי הַגֵּט (ה) אוֹמְרִים: מֵעוֹלָם לֹא חָתַמְנוּ עַל גֵּט אַחֵר שֶׁשְּׁמוֹ כְּשֵׁם הָאִישׁ הַזֶּה. אֲפִלּוּ אֵינָן מְעִידִים בְּפֵרוּשׁ שֶׁזֶּה הִיא חֲתִימַת יָדָם, כְּגוֹן שֶׁאֵין הַגֵּט עַתָּה בְּפָנֵינוּ, כָּשֵׁר, וּכְגוֹן דְּאִכָּא עֵדִים דְּלֹא אִתְחַזַּק אֲנָשִׁים שֶׁשְּׁמָם כִּשְׁמָם שֶׁל אֵלּוּ הָעֵדִים. אֲבָל אִם יֵשׁ עֵדִים אֲחֵרִים שֶׁשְּׁמָם כְּשֵׁם אֵלּוּ, חַיְשִׁינָן, עַד שֶׁיָּעִידוּ שֶׁזֶּה הִיא חֲתִימַת יָדָם, אוֹ שֶׁיֹּאמְרוּ הָעֵדִים: אָנוּ מַכִּירִים הַגֵּט שֶׁיֵּשׁ לָנוּ בּוֹ סִימָן מֻבְהָק שֶׁיֵּשׁ בּוֹ נֶקֶב בְּצַד אוֹת פְּלוֹנִי. וַאֲפִלּוּ אֵינָם אוֹמְרִים הַסִימָן עַד אַחַר שֶׁיִּרְאוּ אוֹתוֹ. וְאִם הַתּוֹבְעוֹ אוֹמֵר הַסִימָן, אֵינוֹ מוֹעִיל, אֶלָּא אִם כֵּן יֹאמַר אוֹתוֹ קֹדֶם שֶׁיִּרְאֶה הַגֵּט, אֲבָל בִּטְבִיעַת עַיִן אֵין מַחֲזִירִין אוֹתוֹ לַתּוֹבְעוֹ, שֶׁאֵין מוֹעִיל טְבִיעַת עַיִן לְהַכְשִׁירוֹ אֶלָּא כְּשֶׁמּוֹצְאוֹ אוֹתוֹ בְּעַצְמוֹ שֶׁאָבַד לוֹ. וְאִם לֹא הֻחְזְקוּ שְׁנֵי יוֹסֵף בֶּן שִׁמְעוֹן וְלֹא שְׁכִיחֵי שַׁיָּרְתָא, מַחֲזִירִין אוֹתוֹ בְּלֹא סִימָן, אֲפִלּוּ שָׁהָה כְּדֵי שֶׁיַּעֲבֹר אָדָם שָׁם. וְיֵשׁ שֶׁפָּסְקוּ שֶׁאִם אָבַד מִמֶּנּוּ בְּמָקוֹם שֶׁאֵין הַשַּׁיָּרוֹת מְצוּיוֹת, אֲפִלּוּ מְצָאוֹ לְאַחַר זְמַן מְרֻבֶּה, לֹא חַיְשִׁינָן שֶׁמָּא אַחֵר הוּא, אֲפִלּוּ הֻחְזְקוּ בְּאוֹתוֹ מָקוֹם שְׁנַיִם שֶׁשְּׁמוֹתֵיהֶם שָׁוִים וּשְׁמוֹת נְשׁוֹתֵיהֶם שָׁוִים. וְאִם אָבַד בְּמָקוֹם שֶׁהַשַּׁיָּרוֹת מְצוּיוֹת, אִם מְצָאוֹ מִיָּד וַעֲדַיִן לֹא שָׁהָה אָדָם שָׁם מֵהָעוֹבְרִים, אוֹ שֶׁמְּצָאוֹ בַּכְּלִי שֶׁהִנִּיחוֹ בּוֹ וְיֵשׁ לוֹ טְבִיעַת עַיִן בְּאָרְכּוֹ וְרָחְבּוֹ שֶׁל גֵּט שֶׁהָיָה כָּרוּךְ, הֲרֵי הוּא בְּחֶזְקָתוֹ וְתִתְגָּרֵשׁ בּוֹ. וְאִם הֻחְזְקוּ בְּאוֹתוֹ הַמָּקוֹם שְׁנַיִם שֶׁשְּׁמוֹתֵיהֶם שָׁוִים וּשְׁמוֹת נְשׁוֹתֵיהֶם שָׁוִים, אִם אָבַד בְּמָקוֹם שֶׁהַשַּׁיָּרוֹת מְצוּיוֹת, חוֹשְׁשִׁין שֶׁמָּא גֵּט זֶה הַנִּמְצָא שֶׁל אוֹתוֹ הָאִישׁ הָאַחֵר הוּא, הוֹאִיל וְעָבַר אָדָם שָׁם אַף עַל פִּי שֶׁלֹּא שָׁהָה. אֲבָל אִם לֹא עָבַר אָדָם שָׁם, הֲרֵי הוּא בְּחֶזְקָתוֹ. הגה: יֵשׁ אוֹמְרִים שֶׁאִם הֻזְכַּר שֵׁם הָעִיר בַּגֵּט, אֵין לָחוּשׁ לְשַׁיָּרוֹת מְצוּיוֹת, דְּאֵין חוֹשְׁשִׁין לִשְׁנֵי עֲיָרוֹת שֶׁשְּׁמָם שָׁוֶה (תְּשׁוּבַת הָרֹא''שׁ כְּלָל מ''ה):
 באר היטב  (ב) הוחזקו ב' וכו'. אבל אם במקום הכתיבה לא הוחזקו שנים ששמותיהן שוין אע''ג במקום שנמצא הגט הוחזקו שנים מחזירין דהא כותבין שם העיר בגט כ''כ המגיד. ובב''ח מבואר דחיישינן שמא יש עוד מקום כשם מקום הכתיבה עיין ב''ש: (ג) מובה'. בש''ס מבואר דוקא נקב בצד אות פלו' וכתב העיטור נקב אצל תיבה פלונית לא הוי ס''מ: (ד) עין. היינו לעם הארץ כשיש לו מיגו כגון שמצא בעצמו נאמן. וצורבא מרבנן נאמן לומר דמכיר בט''ע אפילו אם לית ליה מיגו. והמגיד כתב בזמן הזה לא מצוי צורבא מרבנן. ואם יש לו ס''מ או ט''ע בגט אפילו לא בכלי ונמצא בכלי מחזירים לו תוס' ב''ש: (ה) אומרים וכו'. קאי על כל הדינים אפילו אם שכיח שיירא והוחזק מהני:




סימן קלג - צריך שימסר הגט בפני שני עדים כשרים
ובו ג' סעיפים 
א צָרִיךְ שֶׁיִּהְיוּ שְׁנֵי עֵדִים כְּשֵׁרִים בִּשְׁעַת מְסִירַת הַגֵּט, וְשֶׁיִּמְסֹר לָהּ הַגֵּט בִּפְנֵי שְׁנֵיהֶם (א) בְּיַחַד (ב''י). וְכֵן צָרִיךְ לְהַחְתִּים עָלָיו עֵדִים לְכַתְּחִלָּה, אֲבָל בְּדִיעֲבַד אִם לֹא הָיוּ אֶלָּא עֵדֵי חֲתִימָה, וּמָסְרוֹ בֵּינוֹ לְבֵינָהּ, כָּשֵׁר. וְכֵן אִם הָיוּ עֵדֵי (ב) מְסִירָה וְלֹא הָיוּ בּוֹ עֵדֵי חֲתִימָה, כָּשֵׁר. וְיֵשׁ אוֹמְרִים שֶׁאִם נוֹדַע שֶׁנִּתַּן לָהּ בְּלֹא עֵדֵי מְסִירָה, אַף עַל פִּי שֶׁעֵדִים חֲתוּמִים בּוֹ, פָּסוּל. וּמִיהוּ, כְּשֶׁרוֹאִין אוֹתוֹ חָתוּם, תּוֹלִין שֶׁבְּוַדַּאי נִמְסַר בְּעֵדֵי מְסִירָה. הגה: וְעַיֵּן לְעֵיל רֵישׁ סִימָן ק''ל דְּלוֹקְחִין כַּת אַחַת שֶׁל עֵדִים לַחֲתִימָה וְלִמְסִירָה, וְלֹא שְׁנֵי כִּתּוֹת:
 באר היטב  (א) ביחד. כתב ב''ח צ''ע אם מסרו בפני אחד וחזר ומסר בפני אחד אם הגט פסול או בטל ע''ש. וב''ש כתב דמצטרפין ע''ש. וכתב ט''ז להני פוסקים דס''ל קדושין בפני ע''א הוי קדושין. ה''ה גט בפני ע''א הוי גט אם ראו עדים שנתן לה הגט ואמר לה הרי זה גיטך והוא לא הרגיש בהם. רצה לשחק בה. אבל אם הוא ידע בהם מגורשת מהר''י טראני בחידושיו על קידושין: (ב) מסירה. אבל ע''מ ולא ע''ח כשר לכ''ע עיין ב''ש:


ב צָרִיךְ שֶׁיִּהְיוּ גַּם הַחֲתִימוֹת (ג) יְבֵשׁוֹת בִּשְׁעַת נְתִינַת הַגֵּט:
 באר היטב  (ג) יבשות. אבל אין עיכוב בחתימה. ט''ז. ב''ש:


ג רְגִילִין לִתֵּן הַגֵּט בְּמִנְיַן (ד) עֲשָׂרָה:
 באר היטב  (ד) עשרה. והדיינין מן המנין. ואפי' שיהיה בהם קרובים לאיש או לאשה או זה לזה אין בכך כלום ס''ת למהר''י מינץ סי' י''א:




סימן קלד - צריך שיבטל הבעל כל מודעות
ובו י' סעיפים 
א צָרִיךְ שֶׁיְּבַטֵּל כָּל מוֹדָעָה קֹדֶם שֶׁיִּתֵּן הַגֵּט. שֶׁאִם מָסַר (א) מוֹדָעָא בִּפְנֵי שְׁנַיִם וְאָמַר: גֵּט שֶׁאֲנִי רוֹצֶה לִתֵּן לְאִשְׁתִּי דְּעוּ שֶׁאֲנִי אָנוּס לִתְּנוֹ וְלָכֵן אֲנִי אוֹמֵר בִּפְנֵיכֶם שֶׁיְּהֵא בָּטֵל, הֲרֵי הוּא בָּטֵל, אַף עַל פִּי שֶׁלֹּא לָקַח בְּקִנְיָן. הגה: וְאַף עַל פִּי שֶׁלֹּא מָסַר בִּפְנֵי שְׁנֵי עֵדִים בְּיַחַד, רַק בָּזֶה שֶׁלֹּא בִּפְנֵי זֶה, וּבִלְבַד שֶׁיִּהְיוּ כְּשֵׁרִים (רִיבָ''שׁ סִימָן רל''ב).
 באר היטב  (א) מודעא. משמע מכל הפוסקים דוקא כשמסר מודעא להדיא אבל גילוי דעת למסירת מודעא לא מהני עיין ב''ש:


ב אַף עַל פִּי שֶׁאֵין מַכִּירִין אֶת אָנְסוֹ. וַאֲפִלּוּ אִם הָאֹנֶס שֶׁאָמַר הָיָה שֶׁקֶר. וְאַף עַל פִּי שֶׁנְּתָנוֹ אַחַר כָּךְ, לֹא אָמְרִינָן שֶׁבִּטֵּל הַמּוֹדָעָא שֶׁמָּסַר, עַד שֶׁיֹּאמַר בְּפֵרוּשׁ שֶׁמְּבַטֵּל הַמּוֹדָעָא וְאָז הִיא בְּטֵלָה, וְאֵינוֹ צָרִיךְ קִנְיָן: 

ג לָכֵן צָרִיךְ שֶׁיְּבַטֵּל קֹדֶם כְּתִיבַת הַגֵּט כָּל מוֹדָעָא שֶׁמָּסַר, וְיֹאמַר כֵּן: הֲרֵינִי מְבַטֵּל כָּל מוֹדָעָא שֶׁמָּסַרְתִּי עַל גֵּט זֶה. וְכֵן אֲנִי מְבַטֵּל כָּל דָּבָר שֶׁגּוֹרֵם כְּשֶׁיִּתְקַיְּמוּ אוֹתָן הַדְּבָרִים בִּטּוּל לְגֵט זֶה. וְכֵן אֲנִי מֵעִיד עַל עַצְמִי שֶׁלֹּא מָסַרְתִּי דָּבָר עַל הַגֵּט שֶׁיְּבֻטַּל הַגֵּט מֵחֲמָתוֹ, וַהֲרֵינִי פּוֹסֵל כָּל עֵד אוֹ עֵדִים שֶׁיָּעִידוּ שֶׁמָּסַרְתִּי אוֹ שֶׁאָמַרְתִּי שׁוּם דָּבָר שֶׁיְּבֻטַּל מֵחֲמָתוֹ גֵּט זֶה אוֹ שֶׁיּוּרַע כֹּחוֹ שֶׁל גֵּט זֶה מֵחֲמַת אוֹתָהּ מוֹדָעָא אוֹ אוֹתוֹ דִּבּוּר. הגה: וְיֵשׁ אוֹמְרִים דְּסָגֵי אִם (ב) אוֹמֵר שֶׁמְּבַטֵּל מוֹדָעָא וּמוֹדָעָא דְּמוֹדָעָא עַד סוֹף כָּל מוֹדָעֵי (טוּר בְּשֵׁם הָרֹא''שׁ), וְכֵן נוֹהֲגִין, אַךְ טוֹב לְכַתְּחִלָּה לָחוּשׁ וְלוֹמַר כַּסְּבָרָא הָרִאשׁוֹנָה:
 באר היטב  (ב) אומר וכו'. כלומר דא''צ לפסול את העדים אבל בזה אין חילוק בין אם יאמר אני מבטל מודעא ומודעות וכו' לבין שיאמר אני מבטל כל דבר שגורם ביטול וכ''כ הב''י עיין ב''ש:


ד נָהֲגוּ לְהַצְרִיךְ בִּטּוּל מוֹדָעָא אַף לַמְגָרֵשׁ מֵרְצוֹנוֹ. הגה: וּמִיהוּ, אִם שָׁכַח מִלְּבַטֵּל, כָּשֵׁר (מ''כ בְּשֵׁם הָרֹא''שׁ), מֵאַחַר שֶׁמְּגָרֵשׁ מֵרְצוֹנוֹ (מ''כ בְּשֵׁם מהר''ל). וְנָהֲגוּ עוֹד לְבַטֵּל מוֹדָעָא קֹדֶם שֶׁיְּצַוֶּה לִכְתֹּב קֹדֶם הַנְּתִינָה (בְּמָרְדְּכַי). וְאַף עַל פִּי שֶׁיֵּשׁ אוֹמְרִים שֶׁאִם בִּטֵּל הַגֵּט בֵּין כְּתִיבָה לִנְתִינָה לֹא הָיָה מוֹעִיל אַחַר כָּךְ בִּטּוּל מוֹדָעָא לְגָרֵשׁ בְּאוֹתוֹ גֵּט, וְלָכֵן אֵין מַנִּיחִין אוֹתוֹ לֵילֵךְ עַד שֶׁיִּתֵּן הַגֵּט, אֲפִלּוּ הָכִי מַחֲמִירִין גַּם כֵּן לְבַטֵּל מוֹדָעָא בִּשְׁעַת נְתִינָה (עַיֵּן בְּב''י): 

ה אִם נִשְׁבַּע הַבַּעַל לִתֵּן גֵּט, צָרִיךְ (ג) שֶׁיַּתִּירוּ לוֹ קֹדֶם, שֶׁלֹּא יְהֵא דּוֹמֶה לְאֹנֶס; אַךְ עַרְבוּת יִתֵּן, אִם יִרְצֶה, שֶׁאֵין זֶה דּוֹמֶה לְאֹנֶס. הגה: וְהוּא הַדִּין אִם קִבֵּל (ד) קִנְיָן לְגָרֵשׁ (פִּסְקֵי מהרא''י סִימָן קע''ג). אֲבָל אִם קִבֵּל עָלָיו קְנָסוֹת אִם לֹא יְגָרֵשׁ, לֹא מִקְּרֵי אֹנֶס, מֵאַחַר דְּתָלָה גִּטּוֹ בְּדָבָר אַחֵר, וְיוּכַל לִתֵּן הַקְּנָסוֹת וְלֹא לְגָרֵשׁ (ב''י בְּשֵׁם תְּשׁוּבָה, וְכֵן הוּא בַּמַהֲרִי''ק וְשָׁם בִּפְסָקִים). וְיֵשׁ מַחֲמִירִין אֲפִלּוּ בִּכְהַאי גַּוְנָא (שָׁם בִּתְשׁוּבַת הָרַשְׁבָּ''א), וְטוֹב לָחוּשׁ לְכַתְּחִלָּה וּלְפָטְרוֹ מִן הַקְּנָס. אֲבָל אִם כְּבָר גֵּרַשׁ מִפְּנֵי זֶה, וַאֲפִלּוּ גֵּרַשׁ מִכֹּחַ שְׁבוּעָה שֶׁעָשָׂה מֵעַצְמוֹ לְגָרֵשׁ, הַגֵּט כָּשֵׁר, הוֹאִיל וּמִתְּחִלָּה לֹא אֲנָסוּהוּ עַל כָּךְ (תְּשׁוּבַת הָרִיטְבָ''א). יֵשׁ אוֹמְרִים דְּלֹא מִקְּרֵי אֹנֶס אֶלָּא מַה שֶּׁאוֹנְסִין לָאָדָם עַצְמוֹ, אֲבָל אִם אוֹנְסִין לְאַחֵר עַד שֶׁיְּגָרֵשׁ חֲבֵרוֹ, אֲפִלּוּ אָב עַל בְּנוֹ אוֹ לְהֵפֶךְ, לֹא מִקְּרֵי אֹנֶס (תְּשׁוּבַת הָרַשְׁבַּ''ץ). וְיֵשׁ מַחֲמִירִין בְּאָב עַל בְּנוֹ (ב''י). וְעַיֵּן לְקַמָּן סִימָן קנ''ד מִדִּינִים אֵלּוּ:
 באר היטב  (ג) שיתירו לו. היינו כשאינו יוכל לכופו ע''פ הדין צריך שיתירו לו כי השבועה הוי ככפיה אבל בודאי אם הדין נותן לכופו לא איכפת לן בשבועתו ב''ש: (ד) קנין. צריכים למחול לו הקנין שלא יהיה כאונס. וב''ש כתב אם קבל בקנין א''צ להתיר לו כיון דאין חל מעיקרו. וה''ה דאין חל הקנין שעושים על החליצה ולא מהני הק''ס שמקנין האחים תחת החופה עב''ש:


ו הָא דְּאֵינוֹ גֵּט כְּשֶׁהוּא אָנוּס, הָנֵי מִלֵּי כְּשֶׁמָּסַר מוֹדָעָא. אֲבָל אִם לֹא מָסַר (ה) מוֹדָעָא, אִם אֲנָסוּהוּ שֶׁלֹּא כַּדִּין, פָּסוּל. וְכַדִּין, כְּגוֹן שֶׁהוּא חַיָּב לְהוֹצִיא וְאֵינוֹ רוֹצֶה, וַאֲנָסוּהוּ בֵּית דִּין עַד שֶׁהוֹצִיא, הָוֵי גֵּט. וּמִצְוָה עַל כָּל בֵּית דִּין שֶׁבְּכָל מָקוֹם וּבְכָל זְמַן לְכֹפוֹ לַמְגָרֵשׁ לְבַטֵּל הַמּוֹדָעָא:
 באר היטב  (ה) מודעא. ואז הגט בטל. אפי' אם הוא חייב לגרש כדין ומסר מודעא ולא ביטל המודעא הגט בטל:


ז מִי שֶׁמָּסַר מוֹדָעָא עַל הַגֵּט, מַכִּין אוֹתוֹ מַכַּת (ו) מַרְדּוּת, מִפְּנֵי שֶׁגָּרַם לִהְיוֹת מַמְזֵרִים, שֶׁהֲרֵי הִגִּיעַ הַגֵּט לְיָדָהּ וְתִנָּשֵׂא בּוֹ, וְאַחַר זְמַן יָבוֹאוּ עֵדִים שֶׁבִּטֵּל בִּפְנֵיהֶם אוֹ שֶׁמָּסַר מוֹדָעָא בִּפְנֵיהֶם קֹדֶם שֶׁיִּכְתֹּב הַגֵּט, וְנִמְצָא הַוָּלָד מַמְזֵר. הגה: וַאֲפִלּוּ בִּטֵּל הַמּוֹדָעָא בִּשְׁעַת נְתִינָה, אַפִלּוּ הָכִי מְשַׁמְּתִינָן לֵהּ, דְּיֵשׁ לָחוּשׁ שֶׁמָּא אִכָּא דְּיָדְעִי בַּמּוֹדָעָא וְלֹא יָדְעֵי בַּבִּטּוּל (תְּשׁוּבַת הָרֹא''שׁ כְּלָל נ''ב, וְכ''כ הַב''י בְּשֵׁם הַתוס'):
 באר היטב  (ו) מרדות. היינו היכא דחייב לגרש ע''פ הדין ומסר מודעא מכין אותו. ואם אנסוהו שלא כדין ומסר מודעא אינו חייב עונש כלל. עיין ב''ש:


ח אֲנָסוּהוּ יִשְׂרָאֵל לְגָרֵשׁ, שֶׁלֹּא כַּדִּין, וְאָמַר: רוֹצֶה אֲנִי, וְגַם בִּטֵּל הַמּוֹדָעָא, אוֹ לֹא מְסָרָהּ, פָּסוּל; וְאַף עַל פִּי כֵן פְּסָלָהּ מִן (ז) הַכְּהֻנָּה:
 באר היטב  (ז) הכהונה. וצ''ע אם קידש אחר אם חוששין לקדושין עיין ב''ש:


ח אֲנָסוּהוּ כּוּתִים לְגָרֵשׁ, אִם הוּא חַיָּב לְגָרְשָׁהּ מִן הַדִּין, פָּסוּל, וְאַף עַל פִּי כֵן פְּסָלָהּ מֵהַכְּהֻנָּה. וְאִם לֹא הָיָה חַיָּב לְגָרְשָׁהּ מִן הַדִּין, אֲפִלּוּ רֵיחַ גֵּט אֵין בּוֹ וְלֹא נִפְסְלָה מֵהַכְּהֻנָּה. וַאֲפִלּוּ אִם קִבֵּל מָעוֹת עַל נְתִינַת הַגֵּט, לֹא אָמְרִינָן מִשּׁוּם זֶה נִתְרַצָּה (הַגָּהוֹת אַלְפָסִי פֶּרֶק הַמְגָרֵשׁ): 

ט אִם דָּחֲקוּ אוֹתוֹ בֵּית דִּין שֶׁל יִשְׂרָאֵל עַל יְדֵי כּוּתִים, וְהָיוּ הַכּוּתִים מַכִּין אוֹתוֹ וְאוֹמְרִים: עֲשֵׂה מַה שֶּׁיִּשְׂרָאֵל אוֹמְרִים לְךָ, דִּינוֹ כַּאֲנָסוּהוּ יִשְׂרָאֵל: 

י גֵּט שֶׁמָּסַר הַבַּעַל מוֹדָעָא עַל נְתִינָתוֹ, וּנְתָנוֹ לָהּ, וְאַחַר כָּךְ בִּטֵּל מֵרְצוֹנוֹ, וְאָמַר לָהּ: תִּתְגָּרְשִׁי בַּגֵּט שֶׁנָּתַתִּי לָךְ כְּבָר, אֵין צָרִיךְ לַחֲזֹר וְלִטְּלוֹ מִמֶּנָּה: 



סימן קלה - צריך לקרות הגט קדם נתינה ולאחריו
ובו ה' סעיפים 
א הָעֵדִים שֶׁנּוֹתְנִים הַגֵּט לִפְנֵיהֶם צְרִיכִים (א) לִקְרוֹתוֹ קֹדֶם נְתִינָה. וְטוֹב לִקְרוֹתוֹ גַּם לְאַחַר נְתִינָה; וְאִם לֹא קְרָאוּהוּ אֶלָּא לְאַחַר נְתִינָה בִּלְבַד, מְגֹרֶשֶׁת. הגה: וְכֵן אִם יָעִידוּ בְּטוֹב שֶׁזֶּהוּ גִּטָּהּ (בְּסֵדֶר הַגֵּט). וּלְכַתְּחִלָּה אָנוּ נוֹהֲגִין שֶׁהֶחָכָם הַמְסַדֵּר הַגֵּט קוֹרֵא אוֹתוֹ תְּחִלָּה וְסוֹף עִם הָעֵדִים, וְאַחַר כָּךְ שׁוֹאֵל לַסוֹפֵר אִם זֶהוּ הַגֵּט שֶׁכָּתַב לִשְׁמוֹ וְלִשְׁמָהּ וּלְשֵׁם גֵּרוּשִׁין, וְאַחַר כָּךְ שׁוֹאֵל לְכָל אֶחָד מֵהָעֵדִים אִם מַכִּיר חֲתִימָתוֹ וַחֲתִימַת חֲבֵרוֹ, וְאִם חָתְמוּ זֶה בִּפְנֵי זֶה (כ''ז מ''כ בְּקֻנְטְרֵס וּבְסֵדֶר גִּטִּין):
 באר היטב  (א) לקרותו. ואסור להם לסמוך על אחר שיקרא. גם צריכים לקרות תיכף בעת נתינה וצריכים הב' עדים לקרות עיין ב''ש:


ב קְרָאוּהוּ וּנְתָנוּהוּ לַבַּעַל אוֹ לִשְׁלוּחוֹ, וְהִכְנִיסוֹ לְבֵית יָדוֹ וּנְתָנוֹ לָהּ, צָרִיךְ לִקְרוֹתוֹ פַּעַם שֵׁנִית קֹדֶם שֶׁיִּתְּנֵהוּ לָהּ. וְאִם לֹא קְרָאוּהוּ, וּנְתָנוֹ לָהּ וּזְרָקַתּוֹ לַיָּם אוֹ לָאֵשׁ, הֲרֵי זוֹ מְגֹרֶשֶׁת; הוֹאִיל וּקְרָאוּהוּ תְּחִלָּה אֵין חוֹשְׁשִׁין לוֹ שֶׁהֶחֱלִיפוֹ. וְלֹא עוֹד, אֶלָּא אֲפִלּוּ אָמַר הַבַּעַל: שְׁטָר אַחֵר הָיָה וְלֹא הָיָה הַגֵּט שֶׁקְּרָאתֶם, אֵינוֹ נֶאֱמָן, וַהֲרֵי הִיא מְגֹרֶשֶׁת. וְאִם הַגֵּט בְּיָדוֹ וּמַרְאֶה אוֹתוֹ, נֶאֱמָן, כָּל זְמַן שֶׁלֹּא (ב) נִשֵּׂאת:
 באר היטב  (ב) נשאת. אבל אחר הנשואין אינו יוכל לאוסרה על בעלה ויש לחוש שמא היא נתן לו. מזה סמך למנהג שלנו שקורעין הגט אחר הנתינה פרישה ב''ש:


ג הֲרֵי שֶׁלֹּא קָרְאוּ הַגֵּט תְּחִלָּה, וּנְתָנוֹ לָהּ בִּפְנֵיהֶם וּזְרָקַתּוּ לָאוּר אוֹ לַיָּם, אַף עַל פִּי שֶׁהַבַּעַל אוֹמֵר: גֵּט כָּשֵׁר הָיָה, הֲרֵי זוֹ סְפֵק מְגֹרֶשֶׁת. הגה: וַאֲפִלּוּ אִם נִשֵּׂאת, תֵּצֵא (תּוֹסָפוֹת בְּלָשׁוֹן אַחֵר, וְכ''כ הַב''י בְּשֵׁם רַשְׁבָּ''א וְר''י ח''ה). אֲבָל אִם הַגֵּט עֲדַיִן יוֹצֵא מִתַּחַת יָדָהּ, אִם נִשֵּׂאת לֹא תֵּצֵא, אֲבָל לֹא תִּנָּשֵׂא בְּגֵט זֶה מֵאַחַר שֶׁלֹּא קָרְאוּ אוֹתוֹ תֵּכֶף אַחַר הַנְּתִינָה (כֵּן מַשְׁמַע מֵר' יְרוּחָם הַנַּ''ל וּדְלָא כַּב''י); וְיֵשׁ חוֹלְקִין: 

ד נָתַן לָהּ נְיָר (ג) חָלָק וְאָמַר לָהּ: הֲרֵי זֶה גִּטֵּךְ, אִם לֹא בָּדְקוּ הַנְּיָר בְּמֵי נָרָא לִרְאוֹת אִם הָיָה שָׁם דָּבָר כָּתוּב בּוֹ, אוֹ אִם יִבְדְּקוּ וְתִפְלֹט הַכְּתִיבָה, הֲרֵי זוֹ סְפֵק מְגֹרֶשֶׁת. וְאִם יִבְדְּקוּהוּ וְלֹא תִּפְלֹט הַכְּתִיבָה, אֵין כָּאן חֲשַׁשׁ גֵּרוּשִׁין:
 באר היטב  (ג) חלק. עיין ב''ש:


ה זָרַק לָהּ הַגֵּט לַחֲצֵרָהּ לְבֵין הֶחָבִיּוֹת, בִּפְנֵי עֵדִים, וּבִקְּשׁוּ וּמָצְאוּ מְזוּזָה אוֹ שְׁטָר אַחֵר, אֵין חוֹשְׁשִׁין (לָהּ), שֶׁזֶּה שֶׁנִּמְצָא הוּא שֶׁזָּרַק. וְאִם נִמְצְאוּ ב' אוֹ ג' מְזוּזוֹת אוֹ שְׁטָרוֹת, חוֹשְׁשִׁין שֶׁמָּא גֵּט שֶׁזָּרַק אֲכָלוּהוּ עַכְבָּרִים, וַהֲרֵי זוֹ סְפֵק מְגֹרֶשֶׁת. בַּמֶּה דְּבָרִים אֲמוּרִים, כְּשֶׁלֹּא קְרָאוּהוּ. אֲבָל אִם לְאַחַר שֶׁקְּרָאוּהוּ שֶׁהָיָה גֵּט חָזַר הַבַּעַל וּלְקָחוֹ מִיָּדָם וּזְרָקוֹ [לַחֲצֵרָהּ] לְבֵין הֶחָבִיּוֹת, אֲפִלּוּ לֹא נִמְצָא אֶלָּא מְזוּזָה אַחַת אוֹ שְׁטָר אֶחָד, הֲרֵי זוֹ סְפֵק מְגֹרֶשֶׁת: 



סימן קלו - דין איזה לשון צריך שיאמר בשעת הנתינה, והמגרש בשבת
ובו ז' סעיפים 
א הַמְגָרֵשׁ צָרִיךְ שֶׁיֹּאמַר כְּשֶׁיִּתֵּן לָהּ הַגֵּט: ''הֲרֵי זֶה גִּטֵּךְ'', וְכַיּוֹצֵא בָּזֶה. וְאִם נָתַן בְּיָדָהּ וְלֹא אָמַר כְּלוּם, הֲרֵי זֶה גֵּט פָּסוּל. הגה: וּלְכַתְּחִלָּה יֹאמַר לָהּ: הֲרֵי זֶה גִּטֵּךְ (וְהִתְקַבְּלִי גִּטֵּךְ) (מָרְדְּכַי פ' הַמְגָרֵשׁ וּב''י בְּשֵׁם הַקֻנְטְרֵס) וַהֲרֵי אַתְּ מְגֹרֶשֶׁת מִמֶּנִּי וַהֲרֵי אַתְּ מֻתֶּרֶת לְכָל אָדָם (שָׁם וּבַטּוּר) מֵעַכְשָׁו (ב''י בְּשֵׁם י''א). וְנוֹהֲגִין שֶׁהַבַּעַל כּוֹפֵל הַגֵּט כְּמוֹ אִגֶּרֶת, וְנוֹתְנוֹ לָהּ, כְּדֵי שֶׁתּוּכַל לְאָחֲזוֹ כֻּלּוֹ בְּיָדָהּ כְּשֶׁנָתְנוֹ לָהּ. וְהַבַּעַל צָרִיךְ לֵידַע מַה הוּא אוֹמֵר לָהּ. וְכֵן כָּל מַה שֶּׁאוֹמֵר לָהּ, יוֹדִיעוּ אוֹתוֹ פֵרוּשׁוֹ (הַכֹּל בְּסֵדֶר גִּטִּין): 

ב בַּמֶּה דְּבָרִים אֲמוּרִים, בְּשֶׁלֹּא הָיָה מְדַבֵּר עִמָּהּ עַל עִסְקֵי גִּטָּהּ. אֲבָל אִם הָיָה מְדַבֵּר עִמָּהּ עַל עִסְקֵי גִּטָּהּ, וְנָטַל הַגֵּט וְנָתַן בְּיָדָהּ וְלֹא אָמַר כְּלוּם, הֲרֵי זֶה גֵּט: 

ג כְּשֶׁיִּתֵּן לָהּ הַגֵּט יֹאמַר לָהּ: ''הֲרֵי אַתְּ (א) מְגֹרֶשֶׁת מִמֶּנִּי בְּגֵט זֶה וּמֻתֶּרֶת לְכָל אָדָם'', אוֹ ''הֲרֵי אַתְּ מְשֻׁלַּחַת מִמֶּנִּי''. וְאִם שְׁלוּחוֹ נוֹתְנוֹ לָהּ, אוֹמֵר: ''הֲרֵי אַתְּ מְגֹרֶשֶׁת מִפְּלוֹנִי בְּגֵט זֶה וַהֲרֵי אַתְּ מֻתֶּרֶת לְכָל אָדָם''. וְאִם אָמַר: ''אֵינִי אִישֵׁךְ'', ''אֵינִי בַּעְלֵךְ'', יֵשׁ מִי שֶׁאוֹמֵר, שֶׁאֵינוֹ גֵּט, אֲפִלּוּ הָיָה מְדַבֵּר עִמָּהּ עַל עִסְקֵי גִּטָּהּ, דִּכְתִיב ''וְשִׁלְּחָהּ'' (דְּבָרִים כד, א ו ג) וְלֹא שֶׁיְּשַׁלַּח אֶת עַצְמוֹ. וְיֵשׁ מִי שֶׁאוֹמֵר, שֶׁאִם הָיָה מְדַבֵּר עִמָּהּ עַל עִסְקֵי גִּטָּהּ, הָוְיָא סְפֵק מְגֹרֶשֶׁת:
 באר היטב  (א) מגורשת. ב''ש פסק דלא הוי גט כלל אע''ג דהיו עוסקים מעסקי גיטין ע''ש:


ד אָמַר לָהּ: ''הֲרֵי אַתְּ לְעַצְמֵךְ'', הֲרֵי זֶה גֵּט. אֲבָל אִם אָמַר לָהּ: ''הֲרֵי אַתְּ בַּת חוֹרִין'', לֹא אָמַר כְּלוּם: 

ה צָרִיךְ שֶׁיִּתְּנֶנּוּ לָהּ בְּתוֹרַת גֵּרוּשִׁין, אֲבָל אִם נְתָנוֹ לָהּ בְּתוֹרַת שֶׁהוּא שְׁטָר חוֹב, אֵינָהּ מְגֹרֶשֶׁת, אֶלָּא אִם כֵּן יֹאמַר אַחַר כָּךְ: הֲרֵי זֶה גִּטֵּךְ, אוֹ שֶׁיּוֹדִיעַ כֵּן לָעֵדִים בִּתְחִלָּה. הגה: וּבִלְבַד שֶׁתֵּדַע הָאִשָּׁה שֶׁנִּתְגָּרְשָׁה בּוֹ, אוֹ שֶׁהָעֵדִים מַגִּידִים לָהּ אַחַר כָּךְ (כ''כ הַתּוֹסָפוֹת פֶּרֶק הַזּוֹרֵק): 

ו אִם יֵשׁ אַחֵר בָּעִיר שֶׁשְּׁמוֹ כִּשְׁמוֹ וְשֵׁם אִשְׁתּוֹ כְּשֵׁם אִשְׁתּוֹ, אֵינוֹ יָכוֹל לְגָרֵשׁ אֶלָּא בִּפְנֵי הָאַחֵר. הגה: וַאֲפִלּוּ יָצָא גֵּט מִתַּחַת יַד אַחַת, אֵינָהּ מְגֹרֶשֶׁת, עַד שֶׁתָּבִיא רְאָיָה שֶׁגֵּרְשָׁהּ בִּפְנֵי הָאַחֵר, אוֹ תָּבִיא עֵדֵי מְסִירָה שֶׁזֶּהוּ שֶׁגֵּרַשׁ אַתְּ אִשְׁתּוֹ (ר''י ח''ה). יֵשׁ אוֹמְרִים דְּאִם שְׁמוֹת הַמְגָרְשִׁים שָׁוִים, אַף עַל פִּי שֶׁאֵין (ב) שְׁמוֹת הַנָּשִׁים שָׁוִים, מִכָּל מָקוֹם יִכְתְּבוּ סִימָן בַּמְגָרֵשׁ אוֹ מִצַּד כִּנּוּי שֶׁלּוֹ (בְּסֵדֶר גִּטִּין) אוֹ שֶׁהָאֶחָד כֹּהֵן וְהַשֵּׁנִי אֵינוֹ כֹּהֵן (פִּסְקֵי מהרא''י סִי' ו'). וְלָכֵן נָהֲגוּ לָתֵת הַגֵּט בָּרַבִּים, שֶׁאִם הָיוּ בָּעִיר שְׁנַיִם שֶׁשְּׁמוֹתֵיהֶם שָׁוִים, שֶׁיִּהְיֶה אֵצֶל הַגֵּט (חִדּוּשֵׁי אֲגֻדָּה פֶּרֶק כָּל הַגֵּט):
 באר היטב  (ב) שמות. והא דלא מהני שמות הנשים בסימן משום דיש לחוש שמא קידש אשה במקום אחר ואפי' בזמן הזה דאיכא חר''ג חיישינן שמא עבר חר''ג ב''ש:


ז אֵין מְגָרְשִׁין (ג) בְּשַׁבָּת. וְאִם הַשָּׁעָה צְרִיכָה לְכָךְ, כְּגוֹן שְׁכִיב מְרַע שֶׁתָּקַף עָלָיו הַחֹלִי וְרוֹצֶה לְגָרְשָׁהּ כְּדֵי שֶׁלֹּא תִּזָּקֵק לְיָבָם, אִם הַגֵּט בִּרְשׁוּתוֹ יַקְנֶה לָהּ אוֹתוֹ, וְתִזְכֶּה בּוֹ וּבַגֵּט שֶׁבְּתוֹכוֹ. וְאִם אִי אֶפְשָׁר בְּלֹא טִלְטוּל, כְּגוֹן שֶׁאֵין הַגֵּט מֻנָּח בִּרְשׁוּתוֹ, יִטְּלֶנּוּ בְּיָדוֹ וְיִתְּנֶנּוּ לָהּ. וְיֵשׁ אוֹמְרִים דְּבַזְּמַן הַזֶּה דְּכוֹתְבִין תּוֹרָה שֶׁבְּעַל פֶּה, מֻתָּר לְטַלְטֵל גֵּט בְּשַׁבָּת (מָרְדְּכַי רֵישׁ הַזּוֹרֵק וְהַסְמַ''ג), וְיָכוֹל לִתְּנוֹ לָהּ בְּכָל עִנְיָן:
 באר היטב  (ג) בשבת. וה''ה בערב שבת ס''ה להרשד''ם סי' ק''ה:




סימן קלז - צריך שיתירנה התר גמור
ובו ה' סעיפים 
א אָמַר לָהּ: הֲרֵי אַתְּ מֻתֶּרֶת לְכָל אָדָם, חוּץ מִפְּלוֹנִי, אוֹ אֶלָּא לִפְלוֹנִי, (א) אֵינוֹ גֵּט. כֵּיצַד יַעֲשֶׂה, יִטְּלֶנּוּ מִמֶּנָּה וְיַחֲזֹר וְיִתְּנֶנּוּ וְיֹאמַר: הֲרֵי אַתְּ מֻתֶּרֶת לְכָל אָדָם. אֲבָל אִם אָמַר: (ב) עַל מְנָת, הֲרֵי הוּא כִּשְׁאָר תְּנָאֵי הַגֵּט, בֵּין אָמַר לָהּ: עַל מְנָת שֶׁלֹּא תִּנָּשֵׂא לוֹ, אוֹ עַל מְנָת שֶׁלֹּא תִּבָּעֲלִי לוֹ, אוֹ עַל מְנָת שֶׁלֹּא תִּהְיִי לוֹ. וְיֵשׁ מַחֲמִירִין אֲפִלּוּ בְּאוֹמֵר עַל מְנָת (הָרַ''ן בְּשֵׁם י''א וְהָרַשְׁבָּ''א בְּשֵׁם הָרַמְבַּ''ן), וְיֵשׁ לְהַחֲמִיר לְכַתְּחִלָּה. וְאִם חוֹשְׁדָּהּ מֵאָדָם, יֹאמַר לְבֵית דִּין וְהֵם יִמְחוּ בְּיָדָם שֶׁלֹּא יִשְּׂאוּ זֶה אֶת זֶה (מָרְדְּכַי רֵישׁ הַמְגָרֵשׁ):
 באר היטב  (א) אינו גט. מיהו מהני לפוסלה מכהונה ב''ש: (ב) ע''מ. עיין ב''ש שהקשה דילמא ר''ע ס''ל דפליגי בע''מ ובחוץ ע''ש. ועיין בחידושי הלכות של הגאון מהור''ר מאיר שיף ודו''ק:


ב הָיָה אוֹתוֹ פְּלוֹנִי שֶׁהוֹצִיא מִכְּלַל הַגֵּט בְּחוּץ אוֹ בְּאֶלָּא, מִי שֶׁאֵין קִדּוּשִׁין תּוֹפְסִים לוֹ בָּהּ, הֲרֵי זֶה גֵּט כָּשֵׁר. אֲבָל אִם קִדּוּשִׁין תּוֹפְסִין לוֹ בָּהּ, אַף עַל פִּי שֶׁהוּא מֵחַיָּבֵי לָאוִין, אֵינוֹ גֵּט. וְהוּא הַדִּין אִם שִׁיֵּר קָטָן. וְיֵשׁ מִי שֶׁאוֹמֵר, דִּבְשִׁיֵּר קָטָן הָוֵי סְפֵק מְגֹרֶשֶׁת (טוּר בְּשֵׁם ר''ת): 

ג שִׁיֵּר בַּעַל אֲחוֹתָהּ, אוֹ שֶׁשִּׁיֵּר מִי שֶׁעָתִיד עֲדַיִן לְהִוָלֵד, אוֹ שֶׁאָמַר לָהּ: (ג) חוּץ מִזְּנוּתַיִךְ אוֹ חוּץ מִשֶּׁלֹּא כְּדַרְכָּהּ (טוּר) אוֹ חוּץ מִשְּׁטָר וּבִיאָה, אוֹ חוּץ מֵהֲפָרַת נְדָרַיִךְ, אוֹ חוּץ מִירוּשָׁתֵךְ, הֲרֵי זוֹ סְפֵק מְגֹרֶשֶׁת:
 באר היטב  (ג) חוץ מזנותיך. כלומר בענין זנות הרי את כא''א. והיינו דוקא בכה''ג דהתיר להנשא ואסור בזנות אז הוי ספק. אבל להיפוך דהתיר בזנות ואסר להנשא הוי שיור ואינו גט עיין ב''ש:


ד אָמַר לָהּ: הֲרֵי אַתְּ מֻתֶּרֶת לְכָל אָדָם חוּץ מֵרְאוּבֵן וְשִׁמְעוֹן, וְחָזַר וְאָמַר לָהּ בְּשָׁעָה שֶׁמָּסַר לָהּ הַגֵּט: הֲרֵי אַתְּ מֻתֶּרֶת לִרְאוּבֵן וְשִׁמְעוֹן, אוֹ שֶׁאָמַר: הֲרֵי אַתְּ מֻתֶּרֶת לִרְאוּבֵן, אוֹ שֶׁאָמַר: הֲרֵי אַתְּ מֻתֶּרֶת לְשִׁמְעוֹן, אוֹ שֶׁאָמַר: אַף לְשִׁמְעוֹן, הֲרֵי זוֹ סְפֵק מְגֹרֶשֶׁת: 

ה אָמַר לָהּ: הֲרֵי זֶה גִּטֵּךְ וַהֲרֵי אַתְּ מְגֹרֶשֶׁת מִמֶּנִּי הַיּוֹם וּלְמָחָר אַתְּ אִשְׁתִּי, הֲרֵי זוֹ סְפֵק מְגֹרֶשֶׁת: 



סימן קלח - דין נתינת הגט מידו
ובו ד' סעיפים 
א אָמַר לָהּ: טְלִי גִּטֵּךְ מֵעַל גַּבֵּי קַרְקַע, אֵינוֹ (א) כְּלוּם. וַאֲפִלּוּ הָיָה מֻנָּח עַל גַּבֵּי יָדוֹ וְהִיא קְרוֹבָה אֵלָיו וּלְקָחַתּוּ מִשָּׁם אֵינוֹ גֵּט, כֵּיוָן שֶׁלֹּא סִיֵּעַ בִּנְטִילָתוֹ. אֲפִלּוּ הָיְתָה יָדוֹ סְגוּרָה וְהַגֵּט בְּתוֹכָהּ, וּפָתַח הוּא יָדוֹ וּנְטָלַתוֹ מִתּוֹכָהּ, שֶׁסִיֵּעַ בִּנְטִילָתוֹ, אֲפִלּוּ הָכִי אֵינוֹ גֵּט, כֵּיוָן שֶׁלֹּא קֵרַב גּוּפוֹ אֵלֶיהָ. וְאִם הַגֵּט תָּחוּב לוֹ תַּחַת חֲגוֹרָתוֹ עַל מָתְנָיו, וְצִמְצֵם (ב) מָתְנָיו וְנִתְחַלְחֲלוּ וְהִטָּה עַצְמוֹ לָהּ וּנְטָלַתּוּ, קָרֵי בֵּהּ שַׁפִּיר ''וְנָתַן'' (דְּבָרִים כד, א ו ג), אֲבָל אִם צִמְצֵם מָתְנָיו וְלֹא הִטָּה עַצְמוֹ אֵלֶיהָ, אוֹ שֶׁהִטָּה עַצְמוֹ וְלֹא צִמְצֵם מָתְנָיו, לָא הָוֵי נְתִינָה. וְיֵשׁ מִי שֶׁאוֹמֵר, שֶׁאִם הָיָה קָשׁוּר עַל יָדוֹ אוֹ עַל יְרֵכוֹ, וְהִרְכִּין לָהּ בְּגוּפוֹ אוֹ הִטָּה יָדוֹ עַד שֶׁשָּׁלְפָה הַגֵּט מֵעָלָיו, וְאָמַר לָהּ: הֲרֵי זֶה גִּטֵּךְ, הֲרֵי זֶה גֵּט:
 באר היטב  (א) כלום. ואפשר דתיפסל לכהונה משום ריח הגט דפוסל כל דהו מהרי''ל סי' (ע''ח) [ע''ד]: (ב) מתניו וכו'. עיין ב''ש:


ב נָתַן הַגֵּט לְיָדָהּ וְנִשְׁאַר הַחוּט שֶׁהוּא קָשׁוּר בּוֹ בְּיָדוֹ, אִם הַקֶּשֶׁר אַמִּיץ עַד שֶׁיָּכוֹל לְנַתְּקוֹ וּלְהָבִיאוֹ אֶצְלוֹ, אֵינָהּ מְגֹרֶשֶׁת. וְאִם לָאו, מְגֹרֶשֶׁת. וְאִם הַקֶּשֶׁר אַמִּיץ שֶׁהָיָה יָכוֹל לְנַתְּקוֹ וּלְהָבִיאוֹ אֶצְלוֹ אִלּוּ לֹא קָפְצָה יָדָהּ, אֶלָּא מֵחֲמַת שֶׁקָּפְצָה יָדָהּ אֵינוֹ יָכוֹל לְנַתְּקוֹ וּלְהָבִיאוֹ אֶצְלוֹ, לֹא הָוֵי נְתִינָה וְאֵינָהּ מְגֹרֶשֶׁת; וְיֵשׁ מִי שֶׁאוֹמֵר שֶׁהִיא מְגֹרֶשֶׁת. הגה: וְכָל זֶה לֹא מַיְרֵי אֶלָּא שֶׁקָּפְצָה יָדָהּ בְּלֹא רְצוֹן הַבַּעַל, אֲבָל אִם הַבַּעַל מְצַוֶּה לָהּ לִקְפֹּץ, וַאֲפִלּוּ הוֹשִׁיט לָהּ הַגֵּט וְהִיא לָקְחָה אוֹתוֹ בַּצַּד הַשֵּׁנִי, הָוֵי גֵּט, כֵּן נִרְאֶה לִי: 

ג נָתַן הַגֵּט כְּשֶׁהִיא יְשֵׁנָה, וְנִנְעֲרָה, וַהֲרֵי הוּא בְּיָדָהּ, וְאָמַר לָהּ: הֲרֵי זֶה גִּטֵּךְ, אֵין צָרִיךְ לַחֲזֹר וְלִטְּלוֹ מִיָּדָהּ וְלִתְּנוֹ לָהּ. אֲבָל אִם לֹא אָמַר לָהּ: הֲרֵי זֶה גִּטֵּךְ, אֲפִלּוּ אָמַר לָעֵדִים: רְאוּ גֵּט שֶׁאֲנִי נוֹתֵן לָהּ, אֵינוֹ כְּלוּם, כֵּיוָן שֶׁהִיא הָיְתָה יְשֵׁנָה. וְכֵן אִם נָפַל מִיָּדָהּ בְּעוֹדָהּ יְשֵׁנָה, אַף עַל פִּי שֶׁחָזְרָה וּלְקָחַתּוּ, אֵינוֹ גֵּט עַד שֶׁיַּחֲזֹר וְיִתְּנֶנּוּ לָהּ וְיֹאמַר לָהּ: הֲרֵי זֶה גִּטֵּךְ. הגה: נָתַן גִּטָּהּ בַּחֲצֵרָהּ בְּשָׁעָה שֶׁהִיא יְשֵׁנָה, יֵשׁ אוֹמְרִים דְּלָא הָוֵי גֵּט; אֲבָל בְּיַד שְׁלוּחָהּ, לְכֻלֵּי עָלְמָא הָוֵי גֵּט (ב''י בְּשֵׁם הָרַ''ן וְהָרַשְׁבָּ''א): 

ד אָמַר לָעֵדִים: רְאוּ גֵּט שֶׁאֲנִי נוֹתֵן לְאִשְׁתִּי, וְאָמַר לָהּ בְּשָׁעָה שֶׁמְּסָרוֹ לָהּ: כַּנְּסִי שְׁטָר חוֹב זֶה, הֲרֵי זֶה גֵּט אַף עַל פִּי שֶׁלֹּא אָמַר: הֲרֵי זֶה גִּטֵּךְ. וְיֵשׁ מִי שֶׁאוֹמֵר, דְּהָנֵי מִלֵּי בְּאוֹמֵר לָעֵדִים שֶׁלֹּא בְּפָנֶיהָ, אֲבָל אִם אָמַר בְּפָנֶיהָ, וּבְשָׁעָה שֶׁמְּסָרוֹ לָהּ אָמַר לָהּ: כַּנְּסִי שְׁטָר חוֹב זֶה, הֲרֵי זוֹ סְפֵק מְגֹרֶשֶׁת. אֲבָל אִם לֹא אָמַר תְּחִלָּה: רְאוּ גֵּט זֶה שֶׁאֲנִי נוֹתֵן לָהּ, וְאָמַר לָהּ: כַּנְּסִי שְׁטָר חוֹב זֶה, צָרִיךְ לוֹמַר לָהּ: הֲרֵי זֶה גִּטֵּךְ, אֲבָל אֵין צָרִיךְ לִטְּלוֹ מִמֶּנָּה וְלַחֲזֹר וְלִתְּנוֹ (ג) לָהּ. וְיֵשׁ מִי שֶׁאוֹמֵר, דְּהָנֵי מִלֵּי בְּאוֹמֵר: כַּנְּסִי שְׁטָר חוֹב זֶה, אֲבָל אִם אָמַר לָהּ: זְכִי בִּשְׁטָר חוֹב זֶה, אֵין לָהּ תַּקָּנָה, עַד שֶׁיִּטְּלֶנּוּ מִמֶּנָּה וְיַחֲזֹר וְיִתְּנֶנּוּ לָהּ, וְיֹאמַר לָהּ: הֲרֵי זֶה גִּטֵּךְ:
 באר היטב  (ג) לה. ודוקא שהגט ברשותה משעה שנתנו לה דאם הוציאתו מרשותה צריך ליטלו ממנה. מהרי''ט ח''א סי' נו''ן:




סימן קלט - דין קבלה מידו, ואם זרק לה ולחצרה
ובו י''ח סעיפים 
א זָרַק לָהּ הַגֵּט (א) בַּחֲצֵרָהּ, בֵּין שֶׁהוּא קָנוּי לָהּ אוֹ שָׁאוּל אוֹ מֻשְׂכָּר, הֲרֵי זוֹ מְגֹרֶשֶׁת. בַּמֶּה דְּבָרִים אֲמוּרִים, כְּשֶׁהִיא עוֹמֶדֶת בַּחֲצֵרָהּ וְהוּא מִשְׁתַּמֵּר (ב) לְדַעְתָּהּ, אֲבָל אִם אֵינָהּ עוֹמֶדֶת שָׁם, אַף עַל פִּי שֶׁהוּא מִשְׁתַּמֵּר לְדַעְתָּהּ, אֵינָהּ מְגֹרֶשֶׁת:
 באר היטב  (א) בחצרה. דגיטה וחצירה באין כאחד. ודוקא חצר של נ''מ אז מיד בשעת הגט החצר שלה הוא. אבל חצר נצ''ב מחוסר גוביינא הוא אע''ג שהוא קרקע: (ב) לדעתה. פי' הב''י אפי' כשעומדת שם בעינן שתהא משתמר לדעתה לאפוקי אם הוא חצר גדול ועומדת בצד האחד אז מצד השני אינו משתמר לדעתה. ואם דחה הרוח הגט לחצרה והיא עומדת אצל החצר לא הוי נתינה אפי' אם אמר לה הא גיטך עד שיטול הגט ויתן לה ויאמר ה''ז גיטך. ואם היא עומדת אצל החצר וזרק גט לחצרה שלא מדעתה ואמר לעדים ראו גט שאני נותן מסופק הרשב''א בזה. ואם נתן לחצרה בשעה שהיא ישנה עיין בסי' הקודם ס''ג. ואם לא עמדה אצל החצר ואמרה שיזרוק לחצירה לא מהני אע''ג דגלתה דעתה דניחא לה. דיש לחוש שמא חזרה. ואם אמרה זרוק לחצירי ותזכה לי נעשה החצר שליח קבלה שלה. ואם זרק לחצרה ואח''כ אמרה תזכה לי חצירי לדעת הרמ''ה שהביא בסעיף ב' לא מהני אפילו אם אמרה אח''כ תזכה לי חצרי והוא אומר הא לך גיטך. ולהרשב''א מהני. ולהר''ן לא מהני אא''כ יאמר לה ה''ז גיטך אחר אמירה שלה שאמרה תזכה לי חצרי והיינו כיש חולקין בסעיף ב' עיין ב''ש:


ב אִם נָתַן בַּחֲצֵרָהּ, וְאַחַר כָּךְ בָּא שָׁם וְאָמַר לָהּ: הֲרֵי זֶה גִּטֵּךְ, יֵשׁ מִי שֶׁכָּתַב, שֶׁאַף עַל פִּי שֶׁהַגֵּט עֲדַיִן שָׁם אֵינָהּ מְגֹרֶשֶׁת, עַד שֶׁתִּטְּלֶנּוּ מִשָּׁם אוֹ עַד שֶׁיִּטְּלֶנּוּ מִשָּׁם וְיִתְּנֶנּוּ לָהּ לְהִתְגָּרֵשׁ בּוֹ, דְּבָעֵינָן שֶׁתְּהֵא סְמוּכָה לֶחָצֵר בִּשְׁעַת נְתִינַת הַגֵּט לְתוֹכוֹ וּבְשָׁעָה שֶׁאוֹמֵר לָהּ הֵא גִּטֵּךְ. וְכֵן בְּגִטָּהּ וַחֲצֵרָהּ בָּאִים כְּאֶחָד, בָּעֵינָן שֶׁעוֹמֶדֶת בְּצַד הֶחָצֵר בִּשְׁעַת נְתִינָה; וְיֵשׁ חוֹלְקִין: 

ג נְתָנוֹ בַּחֲצֵרָהּ, שֶׁלֹּא מִדַּעְתָּהּ, וְאֵינָהּ עוֹמֶדֶת בְּצַד חֲצֵרָהּ, הֲרֵי זוֹ סְפֵק מְגֹרֶשֶׁת: 

ד הָיְתָה עוֹמֶדֶת עַל גַּגָּהּ, וּזְרָקוֹ לָהּ לְרֹאשׁ הַגַּג, אִם יֵשׁ לוֹ מַעֲקֶה כֵּיוָן שֶׁהִגִּיעַ לָאֲוִיר תּוֹךְ מְחִיצוֹת הַמַּעֲקֶה, אוֹ אֲפִלּוּ אֵין לוֹ מַעֲקֶה וְהִגִּיעַ לְתוֹךְ ג' טְפָחִים סָמוּךְ לְקַרְקָעִית הַגַּג, הֲרֵי זוֹ מְגֹרֶשֶׁת אֲפִלּוּ נִשְׂרַף קֹדֶם (ג) שֶׁנָּח, וְהוּא שֶׁקָּדַם גֵּט לַדְּלֵקָה, שֶׁהֲרֵי הָיָה רָאוּי לָנוּחַ אִלְמָלֵא הָאֵשׁ שֶׁבָּא אַחַר שֶׁזְּרָקוֹ. אֲבָל אִם קָדַם הָאֵשׁ, לֹא, שֶׁהֲרֵי לֹא הָיָה רָאוּי לָנוּחַ בִּרְשׁוּתָהּ:
 באר היטב  (ג) שנח. דוקא שהתחיל לירד לאויר מחיצות ונמחק או נשרף הוי גט. ולא כשהוא בדרך עליה אפי' אם הוא באויר מחיצות לבוש ב''ש:


ה וְיֵשׁ מִי שֶׁאוֹמֵר, שֶׁאִם (ד) נִמְחַק אוֹ נִשְׂרַף קֹדֶם שֶׁיַּגִּיעַ, אֲפִלּוּ נִמְחַק אוֹ נִשְׂרַף אַחַר שֶׁהִגִּיעַ לָאֲוִיר מְחִיצוֹת אוֹ לְפָחוֹת מִג' טְפָחִים סָמוּךְ לַגַּג, אֵינָהּ מְגֹרֶשֶׁת:
 באר היטב  (ד) נמחק וכו'. עיין ב''ש:


ו הָיָה הוּא בְּגַגּוֹ וְזָרַק לָהּ לַחֲצֵרָהּ, אִם מְחִיצוֹת הֶחָצֵר גְּבוֹהוֹת מֵהַגַּג בְּעִנְיָן שֶׁמִּיָּד כְּשֶׁזָּרַק הַגֵּט מֵאֲוִיר הַגַּג נִכְנַס לָאֲוִיר מְחִיצוֹת הֶחָצֵר, מְגֹרֶשֶׁת, אֲפִלּוּ נִמְחַק קֹדֶם שֶׁהִגִּיעַ לָאָרֶץ, וּכְגוֹן שֶׁנִּמְחַק לְאַחַר שֶׁהִתְחִיל לֵירֵד: 

ז הָיָה לָהּ קָנֶה נָעוּץ בַּחֲצֵרָהּ, וְהִיא עוֹלָה לְמַעְלָה מִמְּחִיצוֹת הֶחָצֵר, וְזָרַק הַגֵּט עָלֶיהָ, אֵינָהּ מְגֹרֶשֶׁת, שֶׁאֵינוֹ מִשְׁתַּמֵּר שָׁם: 

ח זְרָקוֹ לָהּ לִרְשׁוּתָהּ, וְעָבַר כָּל רְשׁוּתָהּ וְיָצָא חוּץ לִרְשׁוּתָהּ, אֵינָהּ מְגֹרֶשֶׁת, אַף עַל פִּי שֶׁהָיָה בְּתוֹךְ שְׁלשָׁה טְפָחִים סָמוּךְ לַקַּרְקַע בְּתוֹךְ רְשׁוּתָהּ, כֵּיוָן שֶׁלֹּא הָיָה סוֹפוֹ לָנוּחַ בִּרְשׁוּתָהּ. וְיֵשׁ אוֹמְרִים שֶׁהִיא סְפֵק מְגֹרֶשֶׁת: 

ט ב' חֲצֵרוֹת זוֹ לְפָנִים מִזּוֹ, הַפְּנִימִית שֶׁלָּהּ וְהַחִיצוֹנָה שֶׁלּוֹ, וְכָתְלֵי הַחִיצוֹנָה גְּבוֹהוֹת עַל הַפְּנִימִית, כֵּיוָן שֶׁזָּרַק הַגֵּט לְתוֹךְ אֲוִיר הַחִיצוֹנָה, נִתְגָּרְשָׁה, שֶׁהַפְּנִימִית בְּכָתְלֵי הַחִיצוֹנָה מִשְׁתַּמֶּרֶת. מַה שֶּׁאֵין כֵּן בְּקֻפּוֹת. כֵּיצַד, שְׁתֵּי קֻפּוֹת זוֹ לִפְנִים מִזּוֹ, פְּנִימִית שֶׁלָּהּ וְהַחִיצוֹנָה שֶׁלּוֹ, וְזָרַק לָה בְּתוֹכָם גִּטָּהּ, אֲפִלּוּ הִגִּיעַ לַאֲוִיר הַפְּנִימִית, אֵינָהּ מְגֹרֶשֶׁת עַד שֶׁיָּנוּחַ עַל צַד הַקֻּפָּה הַפְּנִימִית. בַּמֶּה דְּבָרִים אוֹמְרִים, כְּשֶׁהָיְתָה מֻטָּה עַל צִדָּהּ וְאֵין לָהּ שׁוּלַיִם, אֲבָל אִם יֵשׁ לָהּ שׁוּלַיִם, אֲפִלּוּ נָח בְּקַרְקָעִיתָהּ, אֵינָהּ מְגֹרֶשֶׁת, שֶׁכְּלִי הָאִשָּׁה בִּרְשׁוּת הַבַּעַל אֵינוֹ קוֹנֶה לָהּ גֵּט אֶלָּא אִם כֵּן אֵינוֹ מַקְפִּיד עַל מְקוֹמוֹ: 

י הָיְתָה בַּחֲצֵרוֹ, וּזְרָקוֹ לָהּ שָׁם, אֵינָהּ מְגֹרֶשֶׁת. אֲפִלּוּ הִיא יוֹשֶׁבֶת בַּמִּטָּה וְנָפַל הַגֵּט בַּמִּטָּה, אֵינָהּ מְגֹרֶשֶׁת עַד שֶׁיַּגִּיעַ הַגֵּט לְיָדָהּ אוֹ לְחֵיקָהּ אוֹ לִכְלִי מֵהַכֵּלִים שֶּׁאֵין הַבַּעַל מַקְפִּיד עַל מְקוֹמוֹ. וְכֵן אִם הִגִּיעַ לַמִּטָּה שֶׁלָּהּ שֶׁהִיא יוֹשֶׁבֶת עָלֶיהָ, וְהָיְתָה גָּבוֹהַּ עֲשָׂרָה טְפָחִים, הֲרֵי זוֹ מְגֹרֶשֶׁת, שֶׁהֲרֵי חָלְקָה רְשׁוּת לְעַצְמָהּ וְאֵין הַבַּעַל מַקְפִּיד עַל מְקוֹם כַּרְעֵי הַמִּטָּה. וְאִם לֹא הָיְתָה גָּבוֹהַּ י' טְפָחִים, הֲרֵי זוֹ סְפֵק מְגֹרֶשֶׁת: 

יא הִשְׁאִיל לָהּ הַבַּעַל מָקוֹם בַּחֲצֵרוֹ וְלֹא יִיחֵד לָהּ, וְנָפַל עַל גַּבֵּי קוֹרָה אוֹ עַל גַּבֵּי סֶלָע, אִם הַמָּקוֹם שֶׁנָּפַל עָלָיו אֵין בּוֹ אַרְבַּע אַמּוֹת עַל אַרְבַּע אַמּוֹת וְאֵין גָּבוֹהַּ עֲשָׂרָה וְאֵין לוֹ שֵׁם לְוַי, הֲרֵי זוֹ מְגֹרֶשֶׁת. וְאִם יֵשׁ שָׁם אֶחָד מִג' דְּבָרִים אֵלּוּ, חָלַק רְשׁוּת לְעַצְמוֹ, וּמָקוֹם אֶחָד הִשְׁאִיל לָהּ וְלֹא שְׁנֵי מְקוֹמוֹת, וְאֵינָהּ מְגֹרֶשֶׁת. וְיֵשׁ מִי שֶׁכָּתַב, שֶׁאַף עַל פִּי שֶּׁאֵין שָׁם שׁוּם אֶחָד מִג' דְּבָרִים אֵלּוּ אֵינָהּ מְגֹרֶשֶׁת, עַד שֶׁיִּהְיֶה בְּתוֹךְ אַרְבַּע אַמּוֹתֶיהָ: 

יב הִשְׁאִיל לָהּ גַּגּוֹ, וְנָפַל הַגֵּט עַל גַּג שֶׁיֵּשׁ לוֹ אֶצְלוֹ, מְגֹרֶשֶׁת, כֵּיוָן שֶּׁאֵין דִּיּוּרִים קְבוּעִים בַּגַּג אֵינוֹ מַקְפִּיד עָלָיו. וְיֵשׁ מִי שֶׁכָּתַב, שֶׁאֲפִלּוּ נָפַל הַגֵּט עַל גַּג שֶׁל כָּל אָדָם, וְהִיא יְכוֹלָה לִפְשֹׁט יָדָהּ וְלִטְּלוֹ מִשָּׁם, הֲרֵי זוֹ מְגֹרֶשֶׁת: 

יג זְרָקוֹ לָהּ בִּרְשׁוּת הָרַבִּים, אוֹ בִּרְשׁוּת שֶׁאֵינָהּ שֶׁל שְׁנֵיהֶם, קָרוֹב לוֹ אֵינָהּ מְגֹרֶשֶׁת. הָיָה הַגֵּט מֶחֱצָה לְמֶחֱצָה, וּמִמֶּחֱצָה לְמֶחֱצָה עַד שֶׁיִּהְיֶה קָרוֹב לָהּ, הֲרֵי זוֹ סְפֵק מְגֹרֶשֶׁת. הָיָה קָרוֹב לָהּ כְּדֵי שֶׁתָּשׁוּחַ וְתִטְּלֶנּוּ, הֲרֵי זֶה פָּסוּל, עַד שֶׁיַּגִּיעַ לְיָדָהּ, וְאַחַר כָּךְ תִּנָּשֵׂא בּוֹ לְכַתְּחִלָּה. כֵּיצַד הוּא קָרוֹב לוֹ, הָיָה הוּא יָכוֹל לְשָׁמְרוֹ וְהִיא אֵינָהּ יְכוֹלָה לְשָׁמְרוֹ, זֶה הוּא קָרוֹב לוֹ. שְׁנֵיהֶם יְכוֹלִים לְשָׁמְרוֹ, אוֹ שְׁנֵיהֶם אֵינָם יְכוֹלִים לְשָׁמְרוֹ, זֶהוּ מֶחֱצָה לְמֶחֱצָה: 

יד בָּא הוּא תְּחִלָּה וְעָמַד, וְאַחַר כָּךְ עָמְדָה הִיא כְּנֶגְדּוֹ, וּזְרָקוֹ לָהּ, אִם הָיָה הַגֵּט בְּתוֹךְ אַרְבַּע אַמּוֹת שֶׁלּוֹ, אֵינָהּ מְגֹרֶשֶׁת, אַף עַל פִּי שֶׁאִם תָּשׁוּחַ תִּטְּלֶנּוּ. עָמְדָה הִיא תְחִלָה, וּבָא הוּא וְעָמַד כְּנֶגְדָּהּ וּזְרָקוֹ לָהּ, אַף עַל פִּי שֶׁהוּא מֶחֱצָה לְמֶחֱצָה, הוֹאִיל וְהִיא לְתוֹךְ אַרְבַּע אַמּוֹת שֶׁלָּהּ, הֲרֵי זֶה גֵּט פָּסוּל, עַד שֶׁיַּגִּיעַ (ה) הַגֵּט לְיָדָהּ. הגה: אֲבָל אִם זָרַק לָהּ לְתוֹךְ אַרְבַּע אַמּוֹת שֶׁלָּהּ, וְאֵין הַבַּעַל נִכְנַס לְתוֹכוֹ, הֲרֵי זוֹ מְגֹרֶשֶׁת. וְכָל זֶה מִדִּינָא, אֲבָל לְכַתְּחִלָּה אֵין לְגָרֵשׁ, אֲפִלּוּ לִתֵּן הַגֵּט לְתוֹךְ חֲצֵרָהּ אוֹ לְתוֹךְ מַלְבּוּשֶׁיהָ, אֶלָּא לְתוֹךְ יָדָהּ מַמָּשׁ, וְיָדָהּ תְּהֵא פְּתוּחָה מִתְּחִלַּת הַנְּתִינָה עַד סוֹפָהּ (מָרְדְּכַי פֶּרֶק הַזּוֹרֵק וּסְמַ''ק וְכָל בּוֹ), כְּמוֹ שֶׁנִּתְבָּאֵר לְעֵיל סִימָן קל''ח. וַאֲפִלּוּ בְּדִיעֲבַד אֵין לְהַתִּירָהּ לְעָלְמָא עַד שֶׁבָּא הַגֵּט לְיָדָהּ מַמָּשׁ. וְנָהֲגוּ עוֹד שֶׁלְּאַחַר שֶׁנָּתַן לָהּ הַגֵּט תִּסְגֹּר יָדֶיהָ וְתַכְנִיסֶנּוּ תַּחַת בְּגָדֶיהֶ. וְתִזָּהֵר שֶׁלֹּא יְסַיֵּע לָהּ שׁוּם אָדָם בְּקַבָּלָתוֹ, גַּם לֹא יְהֵא שׁוּם דָּבָר, כְּגוֹן טַבַּעַת, בְּיָדָהּ, וְכַיּוֹצֵא בָּזֶה, בִּשְׁעַת קַבָּלָתוֹ (הַכֹּל בְּסֵדֶר הַגֵּט):
 באר היטב  (ה) הגט וכו'. ובנפל על בגדיה הוי כנתן לידה אפי' אם לא נשאת מתירין ב''ש בשם הריב''ש:


טו הָיָה יָדָהּ קָטַפְרֵס (פי', שֶׁהֶעֱמִידָה יָדָהּ מְשֻׁפַּעַת, וְלֹא זְקוּפָה כִּמְחִצָה וְלֹא פְּשׁוּטָה לְקַבֵּל), וְזָרַק הַגֵּט עַל יָדָהּ וְנָפַל לָאָרֶץ, אִם נָפַל לְתוֹךְ אַרְבַּע אַמּוֹת שֶׁלָּהּ וְנָח, הֲרֵי זוֹ מְגֹרֶשֶׁת. וְאִם לֹא נָח בְּתוֹכָן, אֶלָּא נִתְגַּלְגֵּל מִיָּד מִתּוֹכָהּ לְחוּצָה לָהֶן, הֲרֵי זוֹ סְפֵק מְגֹרֶשֶׁת. נָפַל לְתוֹךְ הַיָּם אוֹ לְתוֹךְ הָאֵשׁ, אֵינָהּ מְגֹרֶשֶׁת; וְהוּא שֶׁתְּהֵא עַל גַּבֵּי הַמַּיִם אוֹ סָמוּךְ לָאֵשׁ, שֶׁמִּתְּחִלַּת נְפִילָתוֹ, לְאִבּוּד הָיָה עוֹמֵד. הגה: וְכָל זֶה שֶׁאֵינָהּ עוֹמֶדֶת בִּרְשׁוּתָהּ, אֲבָל אִם עוֹמֶדֶת בִּרְשׁוּתָהּ, אַף עַל פִּי שֶׁנָּפַל מִיָּדָהּ וְנִתְגַּלְגֵּל חוּץ לְאַרְבַּע אַמּוֹת, מְגֹרֶשֶׁת, דְּהָא לֹא נִתְגַּלְגֵּל רַק לִרְשׁוּתָהּ. מִיהוּ, לְדִידָן דְּאֵין מְגָרְשִׁין עַל יְדֵי רְשׁוּתָהּ, כְּמוֹ שֶׁנִּתְבָּאֵר, אִם נָפַל הַגֵּט מִיָּדָהּ צָרִיךְ לְגָרְשָׁה שֵׁנִית. וְעַל כֵּן תַּגְבִּיהַּ הָאִשָּׁה יָדֶיהָ בְּשָׁעָה שֶׁמְּקַבֶּלֶת גִּטָּהּ, שֶׁלֹּא יִפֹּל מִיָּדָהּ. גַּם יִהְיוּ יָדֶיהָ גְּבוֹהוֹת מִן הָאָרֶץ ג' טְפָחִים (ג''ז בְּסֵדֶר גִּטִּין): 

טז נָתַן בְּיַד עַבְדָּהּ, וְהוּא נֵעוֹר, וְהִיא מְשַׁמַּרְתּוֹ, אִם הָיָה כָּפוּת הֲרֵי זֶה גֵּט, וּכְאִלּוּ הִגִּיעַ לַחֲצֵרָהּ שֶׁהִיא עוֹמֶדֶת בְּצִדָּהּ. וְאִם אֵינוֹ כָּפוּת, אֵינוֹ גֵּט. וְיֵשׁ אוֹמְרִים דְּתַרְתֵּי בָּעֵינָן: כָּפוּת, כְּדֵי שֶׁלֹּא יְהֵא חָצֵר מְהַלֶּכֶת; וְיָשֵׁן, כְּדֵי שֶׁיְּהֵא מִשְׁתַּמֵּר לְדַעְתָּהּ: 

יז נְתָנוֹ בְּיַד הָעֶבֶד, וְהוּא יָשֵׁן וְהִיא מְשַׁמַּרְתּוֹ, הֲרֵי זֶה פָּסוּל. וְאִם הָיָה כָּפוּת, הֲרֵי זוֹ מְגֹרֶשֶׁת: 

יח כָּתַב הַגֵּט וּנְתָנוֹ בְּיַד עַבְדּוֹ, וְכָתַב לָהּ שְׁטַר מַתָּנָה עָלָיו, כֵּיוָן שֶׁזָּכְתָה בָּעֶבֶד זָכְתָה בַּגֵּט וְנִתְגָּרְשָׁה, אִם הָיָה כָּפוּת. וְאִם אֵינוֹ כָּפוּת, וְנֵעוֹר, קָנְתָה הָעֶבֶד, וְאֵינָהּ מְגֹרֶשֶׁת עַד שֶׁיַּגִּיעַ הַגֵּט לְיָדָהּ. וְכֵן אִם נָתַן הַגֵּט בַּחֲצֵרוֹ וּמָכַר לָהּ הֶחָצֵר, אוֹ נְתָנוֹ לָהּ, כֵּיוָן שֶׁקָּנְתָה הֶחָצֵר בִּשְׁטָר אוֹ בְּכֶסֶף אוֹ בַּחֲזָקָה, נִתְגָּרְשָׁה. אֲבָל אִם נְתָנוֹ בַּחֲצֵרוֹ שֶׁל אָדָם אַחֵר, וְהָאַחֵר נָתַן לָהּ הֶחָצֵר, אוֹ שֶׁקְּנָאַתוּ מִמֶּנּוּ, אֵינָהּ מְגֹרֶשֶׁת: 



סימן קמ - דין שליח להולכה וקבלה והובאה
ובו י''א סעיפים 
א הָאִישׁ עוֹשֶׂה (א) שָׁלִיחַ לְהוֹלִיךְ גֵּט לְאִשְׁתּוֹ, וְזֶה נִקְרָא שְׁלִיחַ הוֹלָכָה. וְאֵינוֹ גֵּט, עַד שֶׁיַּגִּיעַ גֵּט לְיָדָהּ; לְפִיכָךְ, יָכוֹל לַחֲזֹר בּוֹ עַד שֶׁיַּגִּיעַ גֵּט לְיָדָהּ:
 באר היטב  (א) שליח. וא''צ ליתן לו הקלף והדיו אלא שלוחו של אדם כמותו מרדכי ד''מ ב''ש:


ב כָּל דִּין הָאִישׁ עִם הָאִשָּׁה, בְּעִנְיַן נְתִינַת הַגֵּט וּקְרִיאָתוֹ וְדִבּוּרוֹ, כֵּן דִּין שְׁלוּחוֹ עִמָּהּ. הגה: וְהֶחָכָם הַמְסַדֵּר הַנְּתִינָה עִם שְׁנַיִם שֶׁעִמּוֹ כְּמוֹ שֶׁיִּתְבָּאֵר לְקַמָּן סִי' קמ''ב סָעִיף ד', יְדַקְדֵּק בַּגֵּט תְּחִלָּה שֶׁכָּתוּב כַּהֹגֶן וּכְמוֹ שֶׁיִּתְבָּאֵר לְקַמָּן בְּסֵדֶר הַגֵּט סָעִיף צ''א): 

ג הָאִשָּׁה עוֹשָׂה שָׁלִיחַ לְקַבָּלָה, וְהִיא מְגֹרֶשֶׁת בְּקַבָּלָתוֹ מִיָּד כְּשֶׁיַּגִּיעַ הַגֵּט לְיָדוֹ. וְדִינוֹ כְּדִין הָאִשָּׁה לְכָל דָּבָר, לְעִנְיַן אִם זָרַק גֵּט לַחֲצֵרוֹ אוֹ לְתוֹךְ אַרְבַּע אַמּוֹתָיו. הגה: וְכוֹתֵב בַּגֵּט: הֲרֵי אַתְּ מֻתֶּרֶת וְכוּ', אֲבָל כְּשֶׁנּוֹתֵן הַגֵּט אוֹמֵר לוֹ: הִתְקַּבֵּל גֵּט זֶה לְאִשְׁתִּי (הָרַ''ן פ''ק דְּקִדּוּשִׁין): 

ד אָמְרָה לוֹ: הִתְקַּבֵּל לִי גִּטִּי אוֹ טֹל לִי אוֹ יְהֵא לִי בְּיָדְךָ, כֻּלָּן לְשׁוֹן קַבָּלָה הֵן. וְיֵשׁ אוֹמְרִים דְּהוּא הַדִּין שָׂא לִי (ב''י בְּשֵׁם רַשִׁ''י וְהַמ''מ) אוֹ קַח לִי (ר''י): 

ה יְכוֹלָה גַּם כֵּן לַעֲשׂוֹת שָׁלִיחַ לְהוֹבָאָה, שֶׁתֹּאמַר לוֹ: הָבֵא לִי גִּטִּי, וְדִינוֹ כְּדִין שְׁלִיחַ הוֹלָכָה שֶׁל בַּעַל, שֶׁאֵינוֹ גֵּט עַד שֶׁיַּגִּיעַ לְיָדָהּ. אֲבָל הָאִישׁ אֵינוֹ יָכוֹל לַעֲשׂוֹת שָׁלִיחַ קַבָּלָה, שֶׁאֵינוֹ יָכוֹל לַעֲשׂוֹת שָׁלִיחַ לְחוֹבָתָהּ, שֶׁלֹּא מִדַּעְתָּהּ, וַאֲפִלּוּ הָיְתָה אֵשֶׁת מֻכֵּה שְׁחִין, אוֹ שֶׁהָיְתָה קְטָטָה בֵּינֵיהֶם וְתוֹבַעַת לְהִתְגָּרֵשׁ. וְיֵשׁ מִי שֶׁאוֹמֵר בְּזוֹ, שֶׁהִיא סְפֵק מְגֹרֶשֶׁת. הגה: וְאִם בַּעְלָהּ מוּמָר, וְיָדְעִינָן שֶׁהִיא מְהַדֶּרֶת אַחַר גֵּט, יֵשׁ אוֹמְרִים דְּהַמוּמָר יָכוֹל לְזַכּוֹת לָהּ גֵּט (ת''ה סִימָן רל''ז וּבִפְסָקָיו סִימָן מ''ג), וְיֵשׁ מַחֲמִירִין גַּם בָּזֶה (הָרַ''ן בִּתְשׁוּבָה). וְכֵן אִם הָיָה הַיָּבָם (עי' בב''י) מוּמָר, וְהַבַּעַל מְזַכֶּה לָהּ גֵּט כְּדֵי שֶׁלֹּא תִּפֹּל לִפְנֵי הַיָּבָם (עַיֵּן בְּב''י). וְאִם אִשְׁתּוֹ מוּמֶרֶת, וְזִכָּה לָהּ גֵּט עַל יְדֵי אַחֵר (עי' בְּת''ה סִי' רל''ז וּבִפְסָקָיו סִי' מ''ד), כְּמוֹ שֶׁנִּתְבָּאֵר לְעֵיל סי' א', אַף עַל פִּי שֶׁחָזְרָה בָּהּ אַחַר כָּךְ, אֵינָהּ צְרִיכָה גֵּט אַחֵר (שָׁם בת''ה). וְהוּא הַדִּין לְאִשָּׁה הַנֶּאֱסֶרֶת עַל בַּעְלָהּ, מְזַכֶּה לָהּ גֵּט עַל יְדֵי אַחֵר. וְיֵשׁ מַחֲמִירִין (ב) בָּזֶה (מַהֲרִי''ק שֹׁרֶשׁ קמ''א):
 באר היטב  (ב) בזה. היינו בנאסרת מחמיר ולא במותרת כמ''ש בסי' א' ב''ש. ובתשובת חכם צבי סי' צ''ו חוכך להחמיר אם לא קבלה הגט מיד השליח ע''ש ועיין סי' א':


ו הָאִשָּׁה שֶׁעָשְׂתָה שָׁלִיחַ לְקַבָּלָה, וְאָמַר לוֹ הַבַּעַל: אֵין רְצוֹנִי שֶׁתְּקַבֵּל לָהּ גִּטָּהּ, אֶלָּא הֲרֵי זוֹ גִּטָּהּ הוֹלֵךְ אוֹתוֹ לָהּ, הָרְשׁוּת בְּיַד הַבַּעַל, וְנַעֲשָׂה זֶה שָׁלִיחַ לְהוֹלָכָה. אֲבָל אִם אָמַר לוֹ: הִתְקַּבֵּל לָהּ גִּטָּהּ, אוֹ הֵא לְךָ, אוֹ זְכֵה לָהּ, לֹא עָקַר שְׁלִיחוּת הַקַּבָּלָה. אֲבָל אִם אָמַר לוֹ: הוֹלֵךְ לָהּ, עָקַר שְׁלִיחוּת הַקַּבָּלָה וְנַעֲשָׂה שְׁלִיחַ הַבַּעַל. וְכֵן אִם אָמַר לֵהּ: הוֹלֵךְ וְתֵן לָהּ, עָקַר שְׁלִיחוּת הַקַּבָּלָה, וּבָזֶה וּבָזֶה לֹא נִתְגָּרְשָׁה עַד שֶׁיַּגִּיעַ גֵּט לְיָדָהּ. וְיֵשׁ אוֹמְרִים דִּבְתֵן לָהּ הָוְיָא סְפֵק מְגֹרֶשֶׁת (הָרַ''ן פ' הִתְקַבֵּל בְּשֵׁם י''א): 

ז לֹא עֲשָׂאַתּוּ שָׁלִיחַ לְקַבָּלָה, וְהַבַּעַל אוֹמֵר: הִתְקַּבֵּל לָהּ, לִכְשֶׁיַּגִּיעַ לְיָדָהּ מְגֹרֶשֶׁת; שֶׁאָדָם יוֹדֵעַ שֶׁאֵין בְּיָדוֹ לַעֲשׂוֹת שְׁלִיחַ קַבָּלָה, וְהִתְקַבֵּל וְהוֹלֵךְ לָהּ קָאָמַר: 

ח עֲשָׂאַתּוּ שָׁלִיחַ לְהָבִיא לָהּ גִּטָּהּ, וּבָא וְאָמַר לַבַּעַל: אִשְׁתְּךָ עֲשָׂאַתְנִי שָׁלִיחַ לְקַבֵּל לָהּ גִּטָּהּ, וְהוּא אָמַר: הוֹלֵךְ כְּמוֹ שֶׁאָמְרָה הִיא, אֲפִלּוּ הִגִּיעַ גֵּט לְיָדָהּ אֵינָהּ מְגֹרֶשֶׁת. וְאִם הַבַּעַל אָמַר לוֹ: הוֹלֵךְ לָהּ, אוֹ זְכֵה לָהּ, וְלֹא אָמַר: כְּמוֹ שֶׁאָמְרָה הִיא, כְּשֶׁיַּגִּיעַ לְיָדָהּ מִתְגָּרֶשֶׁת: 

ט עֲשָׂאַתּוּ שָׁלִיחַ לְקַבָּלָה, וּבָא לַבַּעַל וְאָמַר: אִשְׁתְּךָ עֲשָׂאַתְנִי שָׁלִיחַ לְהוֹבָאָה, וְאָמַר לוֹ: הֵילָךְ כְּמוֹ שֶׁאָמְרָה הִיא, כֵּיוָן שֶׁהִגִּיעַ הַגֵּט לְיָדָהּ הֲרֵי זוֹ מְגֹרֶשֶׁת. וְאִם נִשְׂרַף הַגֵּט אוֹ אָבַד קֹדֶם שֶׁהִגִּיעַ הַגֵּט לְיָדָהּ, הָוְיָא סְפֵק מְגֹרֶשֶׁת: 

י עֲשָׂאַתּוּ שָׁלִיחַ לְקַבָּלָה, וּבָא לַבַּעַל וְאָמַר: אִשְׁתְּךָ עֲשָׂאַתְנִי שָׁלִיחַ לְהוֹבָאָה, וְאָמַר לוֹ הַבַּעַל: הִתְקַבֵּל, וְלֹא אָמַר: כְּמוֹ שֶׁאָמְרָה הִיא, מִשֶּׁהִגִּיעַ לְיָדָהּ הֲרֵי זוֹ מְגֹרֶשֶׁת. הגה: עֲשָׂאַתּוּ שָׁלִיחַ לְקַבָּלָה, וְכֵן אָמַר הַשָּׁלִיחַ לַבַּעַל, וְהַבַּעַל נָתַן לַשָּׁלִיחַ שְׁטָר הוֹלָכָה וְאַחַר כָּךְ נָתַן לוֹ שְׁטָר קַבָּלָה, אִם נָתַן לוֹ הַגֵּט כְּשֶׁנָּתַן לוֹ שְׁטָר הוֹלָכָה, הֲרֵי בִּטֵּל שְׁלִיחוּת הָאִשָּׁה, וְאַחַר כָּךְ כְּשֶׁחָזַר וְנָתַן לוֹ לְקַבָּלָה הֲרֵי בִּטֵּל שְׁלִיחוּת הוֹלָכָה, וְאֵין הַבַּעַל עוֹשֶׂה שָׁלִיחַ לְקַבָּלָה וְאֵין כָּאן שְׁלִיחוּת כְּלָל, וְאֵינָהּ מְגֹרֶשֶׁת בִּשְׁלִיחוּת זוֹ, אֶלָּא יַחֲזֹר וְיִתְּנֶנּוּ לוֹ לְשֵׁם קַבָּלַת שְׁלִיחוּת הָאִשָּׁה. אֲבָל אִם לֹא נָתַן לוֹ הַגֵּט רַק בְּשָׁעָה שֶׁמָּסַר לוֹ שְׁטַר שְׁלִיחוּת הַקַּבָּלָה, מְגֹרֶשֶׁת מִיָּד שֶׁנָּתַן הַגֵּט לְיָדוֹ, דְּמֵאַחַר שֶׁלֹּא נָתַן לוֹ הַגֵּט בָּרִאשׁוֹנָה לֹא נִתְבַּטֵּל שְׁלִיחוּת הָאִשָּׁה (ב''י בְּשֵׁם רִיבָ''שׁ סִימָן שכ''ט): 

יא מוּמָר, הַשּׁוֹלֵחַ גֵּט לְאִשְׁתּוֹ, מִלְּבַד שֶׁיַּשְׁבִּיעוּהוּ וִיקַבֵּל חֵרֶם וְכָל הָאָלוֹת הַתּוֹרָה שֶׁלֹּא יְבַטֵּל לֹא אֶת הַגֵּט וְלֹא אֶת הַשְּׁלִיחוּת, יַעֲשׂוּ תִּקּוּן אַחֵר, וְהוּא שֶׁכְּשֶׁיִּמְסֹר הַגֵּט לַשָּׁלִיחַ יֹאמַר לוֹ: זְכֵה בְּגֵט זֶה לְאִשְׁתִּי פְּלוֹנִית בַּת פְּלוֹנִי וַהֲרֵי הִיא מְגֹרֶשֶׁת מִמֶּנִּי וּמֻתֶּרֶת לְכָל אָדָם, וְאַחַר כָּךְ יֹאמַר הֶחָכָם לַמוּמָר: כְּבָר אִשְׁתְּךָ מֻתֶּרֶת לְכָל אָדָם, וּלְרַוְחָא דְּמִלְּתָא תִּקַּח הַגֵּט מִיַּד הַשָּׁלִיחַ, וְתַחֲזֹר לְמָסְרוֹ לוֹ, וֶאֱמֹר לוֹ: הוֹלֵךְ גֵּט זֶה לְאִשְׁתִּי פְּלוֹנִית בַּת פְּלוֹנִי וּתְהֵא יָדְךָ כְּיָדִי וּפִיךָ כְּפִי וַעֲשִׂיָּתְךָ כַּעֲשִׂיָּתִי וּתְהֵא מְגֹרֶשֶׁת מִמֶּנִּי וּמֻתֶּרֶת לְכָל אָדָם. וְעַיֵּן לְקַמָּן סִי' קמ''א סָעִיף נ''ט: 



סימן קמא - דין השליחות והחזרה ממנו
ובו ס''ט סעיפים 
א הָאִשָּׁה יְכוֹלָה לַעֲשׂוֹת שָׁלִיחַ לְקַבֵּל גִּטָּהּ מִיַּד שְׁלִיחַ בַּעְלָהּ. בַּמֶּה דְּבָרִים אֲמוּרִים, שֶׁעָשְׂתָה שָׁלִיחַ אַחֵר לְקַבֵּל מִמֶּנּוּ. אֲבָל אִם אָמְרָה לִשְׁלִיחַ הַבַּעַל: יִהְיֶה גֵּט זֶה פִּקָּדוֹן אֶצְלְךָ, אוֹ שֶׁאָמְרָה לוֹ: הֲרֵי אַתָּה שָׁלִיחַ לְקַבְּלוֹ לִי, וְיֵשׁ אוֹמְרִים אֲפִלּוּ לֹא אָמְרָה לוֹ רַק: תִּתְקַּבֵּל (בֵּית יוֹסֵף בְּשֵׁם הָרַמְבַּ''ן וְהָרַשְׁבָּ''א), הֲרֵי זוֹ סְפֵק (א) מְגֹרֶשֶׁת, עַד שֶׁיַּגִּיעַ גֵּט לְיָדָהּ, וּמִשֶּׁיַּגִּיעַ לְיָדָהּ תִּתְגָּרֵשׁ וַדַּאי. הגה: אָמְרָה הָאִשָּׁה לִשְׁלוּחָהּ לְקַבֵּל הַגֵּט (ב) (ג) מִיַּד בַּעְלָהּ, אֵין לְקַבְּלוֹ מִיַּד שְׁלוּחוֹ. אֲבָל אָמְרָה: קַבֵּל גֵּט מִבַּעְלִי, יָכוֹל לְקַבְּלוֹ מִיַּד שְׁלוּחוֹ (תְּשׁוּבַת רַשְׁבָּ''א אֶלֶף ר''נ). וְיֵשׁ אוֹמְרִים שֶׁאֵין הָאִשָּׁה יְכוֹלָה לַעֲשׂוֹת שָׁלִיחַ לְקַבֵּל מִיַּד שְׁלִיחַ בַּעְלָהּ:
 באר היטב  (א) מגורשת. א''ל למה כאן היא ספק מגורשת ובסי' קמ''ב סעיף י''ג אינו גט כלל משום דכאן בתחלה היה שליחות הראוי לחזור לבעלה. אבל שם לא היה כלל שליחות הראוי להשיב שליחתו ב''ש: (ב) מיד בעלה. וכן אם הוא צוה ליתן ליד אשתו יש קפידא ליתן דוקא לידה אלא אם אמר ליתן לאשתו אז יכולה לעשות שליח לשיטה זו ב''ש: (ג) יכולה וכו'. ובתשובת הריב''ש סי' נ''ה כתב דהעיקר הוא דהאשה יכולה לעשות שליח לכן היכא דאיכא שום חשש איסור אם ישלח ע''י שליח לידה עדיף טפי שתעשה היא שליח קבלה לקבל מיד שלותו ועיין ב''ש:


ב נַעֲרָה הַמְאֹרָסָה, אַף עַל פִּי שֶׁמִּתְגָּרֶשֶׁת בְּקַבָּלַת גִּטָּהּ בְּיָדָהּ כְּמוֹ קַבָּלַת אָבִיהָ, אָבִיהָ יָכוֹל לַעֲשׂוֹת שְׁלִיחַ קַבָּלָה; אֲבָל הִיא אֵינָהּ יְכוֹלָה לַעֲשׂוֹת שְׁלִיחַ קַבָּלָה, אֶלָּא אִם כֵּן אֵין לָהּ אָב, אוֹ שֶׁנִּשֵּׂאת: 

ג קְטַנָּה, אֲפִלּוּ אֵין לָהּ אָב, אוֹ שֶׁנִּשֵּׂאת, אֵינָהּ יְכוֹלָה לַעֲשׂוֹת שְׁלִיחַ קַבָּלָה; אֲבָל אָבִיהָ יָכוֹל לַעֲשׂוֹתוֹ, אִם הִיא אֲרוּסָה: 

ד הַמְקַדֵּשׁ קְטַנָּה עַל יְדֵי אָבִיהָ, וְגֵרְשָׁה כְּשֶׁהִיא קְטַנָּה בְּעוֹדָהּ אֲרוּסָה וְאָבִיהָ חַי (טוּר), אָבִיהָ מְקַבֵּל (ד) גִּטָּהּ, וְלֹא הִיא שֶׁלֹּא מִדַּעְתּוֹ. וְיֵשׁ אוֹמְרִים שֶׁהִיא יְכוֹלָה לְקַבֵּל גִּטָּהּ:
 באר היטב  (ד) גיטה. עיין בבדק הבית מה שהביא בשם תשובת הר''ל בן חביב ועיין ב''ש:


ה נִשֵּׂאת, אֵין אָבִיהָ יָכוֹל לְקַבֵּל גִּטָּהּ. 

ו קִדְּשָׁהּ אָבִיהָ כְּשֶׁהִיא קְטַנָּה, וּמֵת, אוֹ שֶׁנִּשֵּׂאת, אִם מַבְחֶנֶת בֵּין גִּטָּהּ לְדָבָר אַחֵר, דְּהַיְנוּ שֶׁנּוֹתְנִים לָהּ צְרוֹר וּזְרַקְתּוֹ, אֱגוֹז וְנוֹטַלְתּוֹ, וְיֵשׁ אוֹמְרִים דְּהַיְנוּ מִשֶּׁתַּגִּיעַ לְעוֹנַת הַפָּעוֹטוֹת, דְּהַיְנוּ בַּת שִׁית אוֹ בַּת שֶׁבַע, כָּל חַד וְחַד לְפוּם חֻרְפֵהּ (טוּר), מִתְגָּרֶשֶׁת עַל יְדֵי עַצְמָהּ. וְאִם אֵינָהּ מַבְחֶנֶת, וְגֵרְשָׁהּ עַל יְדֵי עַצְמָהּ, אֵינָהּ מְגֹרֶשֶׁת. אֲבָל עַל יְדֵי אָבִיהָ מִתְגָּרֶשֶׁת, אֲפִלּוּ אֵינָהּ מַבְחֶנֶת. וְיֵשׁ מִי שֶׁחוֹלֵק וְאוֹמֵר שֶׁכָּל שֶׁאֵינָהּ מַבְחֶנֶת אֵינָהּ מִתְגָּרֶשֶׁת אֲפִלּוּ עַל יְדֵי אָבִיהָ. הגה: וְעַיֵּן לְקַמָּן בְּסֵדֶר הַגֵּט סָעִיף צ''ו כֵּיצַד כּוֹתְבִין לִקְטַנָּה הַמִּתְגָּרֶשֶׁת עַל יְדֵי אָבִיהָ: 

ז כָּל הֵיכָא שֶׁיֵּשׁ לִקְטַנָּה יָד לְקַבֵּל גִּטָּהּ, יֵשׁ לָהּ תּוֹרַת חָצֵר אוֹ ד' אַמּוֹת (הַגָּהוֹת מַיְמוֹנִי פ''ה) לְקַבְּלוֹ, כְּשֵׁם שֶׁיֵּשׁ לִגְדוֹלָה: 

ח כְּשֶׁהִיא עוֹשָׂה שָׁלִיחַ לְקַבָּלָה, צְרִיכָה לַעֲשׂוֹתוֹ בִּפְנֵי שְׁנֵי עֵדִים. וְצָרִיךְ לְקַבֵּל הַגֵּט בִּפְנֵי שְׁנַיִם, אֲפִלּוּ אִם הַשְּׁנַיִם הַמְּעִידִים עַל הַשְּׁלִיחוּת הֵם מְעִידִים עַל קַבָּלַת גִּטָּהּ, אוֹ אֶחָד מֵעִיד עַל הַשְּׁלִיחוּת וְאֶחָד עַל הַקַּבָּלָה וְאֶחָד מִצְטָרֵף עִם כָּל אֶחָד לִהְיוֹת מֵעִיד עַל זֶה וְעַל זֶה. הגה: וּלְכַתְּחִלָּה לֹא יִמְסֹר הַבַּעַל הַגֵּט לְיַד הַשָּׁלִיחַ, עַד שֶׁיְּבָרֵר תְּחִלָּה שֶׁנַּעֲשָׂה שְׁלִיחַ קַבָּלָה בְּעֵדִים (מָרְדְּכַי רֵישׁ הִתְקַבֵּל בְּשֵׁם מוהר''ם): 

ט מַה שֶּׁצָּרִיךְ שְׁנֵי עֵדִים עַל הַקַּבָּלָה, דַּוְקָא כְּשֶׁאֵין הַשָּׁלִיחַ כָּשֵׁר; אֲבָל אִם הוּא כָּשֵׁר, מִצְטָרֵף עִם (ה) עֵד אֶחָד. וְיֵשׁ מִי שֶׁנִּרְאֶה מִדְּבָרָיו שֶׁחוֹלֵק עַל זֶה. וְהוּא הַדִּין לִשְׁלִיחוּת לְהוֹלָכָה:
 באר היטב  (ה) עד א'. הן לענין הקבלה מצטרף הוא ודי אם קיבל הגט לפני ע''א והוי כאלו קיבל בפני שנים והן להעיד על שליחתו שהוא ש''ק די אם ע''א מעיד על שליחתו דרישה וב''ח. וכן בש''ה די אם ממנה אותו לפני ע''א כי מצטרפים השליח ג''כ עם העד. וכן בשעה שמוסר הגט ליד האשה די אם מוסר הגט לפני ע''א. והחולק הוא הרא''ש וס''ל השליח הוא במקום הבעל והאשה לכן אין מצטרפין אותו כלל לא להעיד על שליחתו ולא בעת שמוסר לה הגט וצריכים שני עדים בעת כשממנה אותו וכן בעת המסירה. אבל מ''מ נאמן הוא לומר שעשה אותו לשליח בפני עדים כמ''ש בסמוך. ואם שנים הם שלוחים לכ''ע נעשה עדים והיינו דתנא הן הן שלוחין והן הן עדים דרישה וב''ח:


י בַּמֶּה דְּבָרִים אֲמוּרִים שֶּׁצָּרִיךְ עֵדֵי קַבָּלָה, כְּשֶׁאָבַד הַגֵּט אוֹ נִקְרַע. אֲבָל אִם הָיָה הַגֵּט יוֹצֵא מִתַּחַת יַד שְׁלִיחַ קַבָּלָה, אֵינוֹ צָרִיךְ עֵדֵי (ו) קַבָּלָה. וְעַיֵּן לְקַמַּן סִימָן זֶה סָעִיף י''ג:
 באר היטב  (ו) קבלה. כלומר א''צ עדים שקיבל בפניהם הגט אבל צריך עידי אמיר' שעשאו אותו לש''ק עיין ב''ש:


יא אֵין שְׁלִיחַ לְהוֹלָכָה צָרִיךְ עֵדִים, אִם הוֹדוּ הַשָּׁלִיחַ וְהַמְשַׁלֵּחַ. וְאִם הַמְשַׁלֵּחַ כּוֹפֵר, הֲרֵי זֶה סָפֵק. וְיֵשׁ אוֹמְרִים שֶׁשְּׁלִיחַ הוֹלָכָה צָרִיךְ לְמַנּוֹתוֹ בְּעֵדִים. הגה: מִיהוּ, הַשָּׁלִיחַ נֶאֱמָן לוֹמַר שֶׁעֲשָׂאוֹ (ז) בְּעֵדִים, וְאֵין צָרִיךְ עֵדוּת עַל כָּךְ (רַבִּי יְרֻחָם ח''ג נכ''ד). וְנוֹהֲגִים לְהַצְרִיךְ הַרְשָׁאָה וְעֵדִים עַל הַרְשָׁאָה שֶׁנַּעֲשָׂה שָׁלִיחַ. וְעַיֵּן לְקַמָּן סָעִיף כ''ד:
 באר היטב  (ז) בעדים. היינו ש''ה אבל ש''ק אינו נאמן לומר דעשאו בעדים לש''ק כיון דהגט אינו בידו עיין ב''ש:


יב בַּמֶּה דְּבָרִים אֲמוּרִים שֶׁאֵין שְׁלִיחַ הָאִישׁ צָרִיךְ עֵדִים, כְּשֶׁמָּסַר לָהּ גֵּט שֶׁחֲתוּמִים בּוֹ עֵדִים. אֲבָל אִם אֵין עֵדִים חֲתוּמִים בּוֹ, וְהָלַךְ הַשָּׁלִיחַ וּמְסָרוֹ לָהּ בִּפְנֵי עֵדִים, הֲרֵי זוֹ סְפֵק מְגֹרֶשֶׁת: 

יג יֵשׁ מִי שֶׁאוֹמֵר, שֶׁשְּׁלִיחַ הוֹלָכָה וּשְׁלִיחַ הוֹבָאָה אֵין צָרִיךְ לַעֲשׂוֹתוֹ בְּעֵדִים, וְיֵשׁ מִי שֶׁחוֹלֵק. הגה: כֶּפֶל דְּבָרִים הֵן בְּכָאן, כִּי בָּבָא זוֹ נִתְבָּאֵר סָעִיף י''א. וְיֵשׁ מַחֲלֹקֶת בְּדִין זֶה בְּדֶרֶךְ אַחֵר, דְּיֵשׁ אוֹמְרִים דִּשְׁלִיחַ הוֹלָכָה אִם מָסַר לָהּ הַגֵּט בֵּינוֹ לְבֵינָהּ, וְאִי אֶפְשָׁר לַחֲזֹר וְלִתְּנוֹ לָהּ בִּפְנֵי שְׁנַיִם, דִּמְגֹרֶשֶׁת מֵאַחַר שֶׁהַגֵּט יוֹצֵא מִתַּחַת יָדָהּ בְּחוֹתְמָיו (טוּר בְּשֵׁם הָרַמְבַּ''ם). וְיֵשׁ אוֹמְרִים דְּפָסוּל (טוּר בְּשֵׁם הַגְּאוֹנִים). מִיהוּ, אִם הַגֵּט מְקֻיָּם בְּחוֹתְמָיו, מִתַּחַת יָדָהּ, אֵינָהּ צְרִיכָה שֶׁתָּבִיא עֵדֵי מְסִירָה בְּפָנֵינוּ, רַק שֶׁאוֹמֶרֶת שֶׁקִּבְּלָה אוֹתוֹ בִּפְנֵי שְׁנַיִם כָּרָאוּי (טוּר). וְהוּא הַדִּין בִּשְׁלִיחַ קַבָּלָה מִן הַבַּעַל: 

יד בֵּין שְׁלִיחַ קַבָּלָה בֵּין שְׁלִיחַ הוֹלָכָה אֵין צָרִיךְ שֶׁיִּשְׁמַע מִפִּיהֶם שֶׁמְּמַנִּים אוֹתוֹ שָׁלִיחַ. לְפִיכָךְ, בֵּין הָאִישׁ בֵּין הָאִשָּׁה יְכוֹלִים לַעֲשׂוֹת בִּפְנֵי עֵדִים שָׁלִיחַ הָעוֹמֵד בְּמָקוֹם אַחֵר, וְהָעֵדִים כּוֹתְבִים וְחוֹתְמִים שֶׁמִּנָּה לִפְלוֹנִי שָׁלִיחַ. וְעַיֵּן לְקַמָּן סָעִיף ל''ה: 

טו בַּעַל שֶׁעָשָׂה שָׁלִיחַ לְהוֹלָכָה, צָרִיךְ שֶׁיֹּאמַר לוֹ: תֵּן גֵּט זֶה לְאִשְׁתִּי, אוֹ שֶׁיֹּאמַר לַסוֹפֵר וְלָעֵדִים שֶׁיִּכְתְּבוּ וְיַחְתְּמוּ גֵּט וְיִתְּנוּ לְאִשְׁתּוֹ, אוֹ לָשׁוֹן שֶׁמַּשְׁמָעוֹ שֶׁיְּגָרְשׁוּהָ, כְּמוֹ: גָּרְשׁוּהָ אוֹ (ח) שַׁלְּחוּהָ אוֹ שִׁבְקוּהָ אוֹ תִּרְכוּהָ אוֹ כִּתְבוּ אִגֶּרֶת וּתְנוּ לָהּ; אֲבָל אִם אָמַר: פַּטְּרוּהָ, פַּרְנְסוּהָ, עֲשׂוּ לָהּ כַּדָּת, עֲשׂוּ לָהּ כַּנִּמּוּס, עֲשׂוּ לָהּ כָּרָאוּי, לֹא אָמַר (ט) כְּלוּם. אָמַר לָהֶם: עִזְבוּהָ, הוֹצִיאוּהָ, הַתִּירוּהָ, הַנִּיחוּהָ, הוֹעִילוּ לָהּ, הֲרֵי זֶה סָפֵק:
 באר היטב  (ח) שלחוה וכו'. כתב המגיד בשם הראב''ד בכולם בעינן שהיה מדבר עמהם מעיסקי גיטין דאל''כ מהיכי יודעין הם שהוא נותן לגירושין ואפי' אם אמר גרשוה יש לפרש כמו גרש את האמה. אמר לשלשה כל מה שתירצו לעשות בכתיבת גט לאשתי יהא עשוי נראה דמהני לכתוב ולתת דלא גרע מגרשוה. הרמ''ט ח''א סי' קצ''ה. ח''ב סי' יו''ד. אמר לראובן כל מה שתרצה לעשות בגט זה עשה באופן שכל מה שעשה ויגמר על ידך בגט זה כאלו אני בעצמי עשיתיו. שליח שווי' הרמ''ט שם: (ט) כלום. מיהו ספק גט הוי. פוסקים:


טז הָאוֹמֵר: כִּתְבוּ גֵּט לְאִשְׁתִּי, הֲרֵי אֵלּוּ כּוֹתְבִין וְנוֹתְנִין לַבַּעַל בְּיָדוֹ, וְאֵין נוֹתְנִין לְאִשְׁתּוֹ עַד שֶׁיֹּאמַר לָהֶם לִתֵּן לָהּ. וְאִם נָתְנוּ לָהּ, אֵינוֹ גֵּט. בַּמֶּה דְּבָרִים אֲמוּרִים, בְּבָרִיא. אֲבָל בִּמְסֻכָּן, וְהוּא אָדָם שֶׁקָּפַץ עָלָיו (י) הַחֹלִי בִּמְהֵרָה וְהִכְבִּיד עָלָיו חָלְיוֹ מִיָּד, וְהַיּוֹצֵא בְּקוֹלָר, אֲפִלּוּ עַל עִסְקֵי מָמוֹן, וְהַמְפָרֵשׂ בַּיָּם וְהַיּוֹצֵא (יא) בְּשַׁיָּרָא, וְאָמַר: כִּתְבוּ גֵּט לְאִשְׁתִּי, הֲרֵי אֵלּוּ יִכְתְּבוּ וְיִתְּנוּ לָהּ, שֶׁהַדָּבָר יָדוּעַ שֶׁלֹּא נִתְכַּוֵּן זֶה אֶלָּא לִכְתֹּב וְלִתֵּן לָהּ:
 באר היטב  (י) החולי. ה''ה שאר חולה אחר ג' ימים וכן מצוה מחמת מיתה דינו כמסוכן ד''מ בשם הר''ן: (יא) בשיירא. פרש''י היוצא למדבריות. משמע ההולך מעיר לעיר שלא דרך מדבר לא טריד ב''י. שבוי שהשבאים מוליכין אותו ולא היה יוכל להתמהמה דלא בעי למימר תנו הראנ''ח ח''א סי' ע''א. מי שהיה רוצה ללכת לדרך ורצה לתת גט לאשתו ונדחה הענין אעפ''י שאמר כתבו וחתמו לא יתנו הרא''ם ח''א סי' ל''ג:


יז בָּרִיא שֶׁאָמַר: כִּתְבוּ גֵּט לְאִשְׁתִּי, וְכָתְבוּ וְנָתְנוּ לָהּ, וְהָרַג עַצְמוֹ מִיָּד, כְּגוֹן שֶׁהִשְׁלִיךְ עַצְמוֹ מִן הַגַּג, אוֹ הִפִּיל עַצְמוֹ לַיָּם, הֲרֵי זֶה גֵּט כָּשֵׁר. וְאִם לֹא כְּתָבוּהוּ, כּוֹתְבִין וְנוֹתְנִין לָהּ כָּל זְמַן שֶׁיֵּשׁ בּוֹ (יב) נְשָׁמָה. עָלָה לַגַּג וּדְחָפַתּוּ הָרוּחַ וְנָפַל וָמֵת, אֵינוֹ גֵּט:
 באר היטב  (יב) נשמה. וצריך בדיקה ג''פ שמא נטרפה דעתו. ר''ן:


יח סָפֵק מֵעַצְמוֹ נָפַל סָפֵק הָרוּחַ דְּחָפַתּוּ; אִם לְאַלְתָּר נָפַל, הֲרֵי זֶה גֵּט; וְאִם לֹא נָפַל לְאַלְתָּר, הֲרֵי זֶה סָפֵק: 

יט וְכֵן מִי שֶׁהָיָה מֻשְׁלָךְ לַבּוֹר וְאָמַר: כָּל הַשּׁוֹמֵעַ (יג) קוֹלִי יִכְתֹּב גֵּט לְאִשְׁתִּי, וּפֵרַשׁ שְׁמוֹ וְשֵׁם אִשְׁתּוֹ, שֵׁם עִירוֹ וְשֵׁם עִירָהּ, הֲרֵי אֵלּוּ יִכְתְּבוּ [וְיִתְּנוּ] לָהּ. וְאַף עַל פִּי שֶׁהֶעֱלוּהוּ וְלֹא הִכִּירוּהוּ, הֲרֵי זֶה כָּשֵׁר, שֶׁזֶּה כִּשְׁעַת הַסַכָּנָה הוּא, שֶׁכּוֹתְבִין וְנוֹתְנִין אַף עַל פִּי שֶׁאֵין מַכִּירִין. וְיֵשׁ אוֹמְרִים דְּהָנֵי מִלֵּי שֶׁרָאוּ לוֹ דְּמוּת (יד) אָדָם וְחָזוּ לֵהּ נַמֵּי בָּבוּאָה דְּבָבוּאָה, הָא לָאו הָכִי חָיְשִׁינָן שֶׁמָּא שֵׁד הוּא, שֶׁדֶּרֶךְ הַשֵּׁדִים לִמָּצֵא בְּבוֹרוֹת וְכֵן בַּשָּׂדוֹת:
 באר היטב  (יג) קולי וכו'. או מייחד למי השומע קולו הוא נעשה שלוחו ואם אמר כל הרוצה לכתוב יכתוב. כתב הב''ש לתירץ ראשון של תוספ' בגיטין דף ס''ו ע''א בד''ה כל השומע קולי וכו' מהני. ולתירץ ב' לא מהני. ועפ''ז הקשה מריש פרק המדיר ע''ש. ולא הבנתי. חדא דלפי דבריו דלמד הפשט בתוס' בתירץ א'. דכי אמר כל הרוצה לתרום יתרום דהוי שליחות ממש רק לענין נדרים לא חשיב הנאה. א''כ קשה אמאי לא אמר כל השומע קולו יתרום כמו שאמר גבי גט. ועוד קשה לפי דבריו מה מתרץ תוס' בתירץ ב' דהכא לא קאמר כל הרוצה לכתוב וכו'. א''כ אי לא הוי שליחות באומר כל הרוצה לתרום וכו' אמאי מהני גבי תרומה. וע''ק לדבריו. למה הקשה קושייתו על המקשן דלפי חילוק של תוס' לא הקשה המקשן מידי בכתובות וכו'. למה לא הקשה לפי האמת דקי''ל דצריך שיאמר כל הזן אינו מפסיד. למה לא אמר כל השומע קולי יזון דאע''ג דהוי שליחות לענין גט מ''מ לענין מודר הנאה לא חשיב הנאה. ע''כ אני אומר דאישתמיטתיה ליה דברי הר''ן בנדרים דף ל''ו ע''ב ע''ש ובתוס' י''ט פרק ד' דנדרים משנה ג'. דמצינו למידן דג' חילוקים יש. דלגבי תרומה צריך שיאמר דוקא כל הרוצה לתרום יבא ויתרום. ובגט דוקא כל השומע קולי. ובמזונות דלא צריך גילוי דעת ולישנא מעלייא מהני אם אמר כל הזן אינו מפסיד עפ''ז לא קשה מידי ודו''ק. וע''ל סי' ע' ס''ק כ''א: (יד) אדם. ע''ל סי' י''ז סעיף יו''ד שם כתב בזמן הזה לא סמכינן על ראית בבואה דבבואה:


כ אִם הָיוּ שָׁם שְׁלשָׁה, וְאָמַר: כָּל הַשּׁוֹמֵעַ קוֹלִי יִכְתֹּב גֵּט לְאִשְׁתִּי, אֶחָד כּוֹתֵב וּשְׁנַיִם חוֹתְמִים, וְאֵין צָרִיךְ מַעֲמַד כֻּלָּם, דְּאַף עַל גַּב דְּאָמַר: כָּל, לֹא הֲוֵי כְּאוֹמֵר: כֻּלְּכֶם כְּתֹבוּ: 

כא הָיוּ רַבִּים עוֹמְדִים בְּיַחַד, וְאָמַר: הוֹלִיכוּ גֵּט לְאִשְׁתִּי, אֵיזֶה מֵהֶם שֶׁיִּרְצֶה יוֹלִיךְ אוֹתוֹ בִּשְׁבִיל כֻּלָּם וְעַיֵּן בְּסָמוּךְ סוֹף סָעִיף כ''ג. וְאִם אָמַר: שְׁנַיִם מִכֶּם יוֹלִיכוּהוּ, יוֹלִיכוּ שְׁנַיִם. אֲפִלּוּ הָיָה בִּכְלָלָם (טו) אָב וּבְנוֹ, דַּעְתּוֹ גַּם עַל הַבֵּן, וְנַעֲשָׂה הַבֵּן שָׁלִיחַ בִּמְקוֹם הָאָב:
 באר היטב  (טו) האב. אבל שניהם האב והבן לא נעשו שלוחים ולא היה דעתו אלא על אחד מהם מהרש''ל:


כב וְהוּא הַדִּין לָאוֹמֵר לִשְׁלֹשָׁה: שְׁנַיִם מִכֶּם יִכְתְּבוּ גֵּט לְאִשְׁתִּי וְיַחְתְּמוּ וְיִתְּנוּ לָהּ, וְהָיָה בָּהֶם אָב וּבְנוֹ, בֵּין שֶׁחָתַם הַבֵּן עִם הָאַחֵר, בֵּין שֶׁחָתַם הָאָב עִם הָאַחֵר, הֲרֵי זֶה גֵּט כָּשֵׁר: 

כג אָמַר לַחֲבוּרָה: כֻּלְּכֶם הוֹלִיכוּהוּ, אֵינוֹ גֵּט עַד שֶׁיּוֹלִיכוּהוּ כֻּלָּם. וְהָאִדָּנָא תִּקְּנוּ חֲכָמִים שֶׁהָאוֹמֵר לְרַבִּים לְהוֹלִיךְ גֵּט לְאִשְׁתּוֹ, יֹאמַר: כָּל אֶחָד מִכֶּם יוֹלִיךְ גֵּט לְאִשְׁתִּי: 

כד מַה שֶּׁכָּתוּב בְּתִקּוּן שְׁטָרוֹת שְׁטַר הַרְשָׁאָה בְּשׁוֹלֵחַ גֵּט מִמָּקוֹם (טז) לְמָקוֹם, אֵין צָרִיךְ, (יז) אֶלָּא לְפִי שֶׁכָּתוּב בָּהּ שֶׁנּוֹתֵן הַבַּעַל רְשׁוּת לַעֲשׂוֹת כַּמָּה שְׁלוּחִים אֲפִלּוּ לֹא יֶחֱלֶה וְלֹא יֵאָנֵס. הגה: וְלָכֵן אִם נֶאֱבַד שְׁטָר הַרְשָׁאָה אוֹ נִפְסַל, וְהוּא שְׁעַת הַדְּחָק, נוֹתְנִין הַגֵּט בְּלֹא הַרְשָׁאָה (מַהֲרִי''ק שֹׁרֶשׁ כ''ו). וְהַשָּׁלִיחַ נֶאֱמָן עַל הַשְּׁלִיחוּת וְלוֹמַר שֶׁעֲשָׂאוֹ שָׁלִיחַ בְּעֵדִים, כְּמוֹ שֶׁנֶּאֱמָן לוֹמַר בְּפָנַי נִכְתַּב וּבְפָנַי נֶחְתַּם וְעַיֵּן לְקַמָּן סִימָן קמ''ב סָעִיף ג'. אֲבָל לְכַתְּחִלָּה כּוֹתְבִין הַהַרְשָׁאָה בְּדִקְדּוּק, וְנִזְהָרִין שֶׁלֹּא לִכְתֹּב (יח) בָּהּ רָאשֵׁי תֵּיבוֹת (בְּתִקוּן מהר''י מִינְץ בְּשֵׁם מהרא''י). גַּם שֶׁלֹּא לְשַׁנּוֹת בָּהּ בִּדְבָרִים הַכְּתוּבִים בַּגֵּט, כְּגוֹן אִם כָּתוּב בַּגֵּט שֵׁם זַנְבִיל בְּב', לֹא יִכְתֹּב בַּהַרְשָׁאָה בְּוָי''ו (ג''ז שָׁם), וְכָל כַּיּוֹצֵא בָּזֶה. וְנֻסַּח הַרְשָׁאָה, עַיֵּן בא''ה סִימָן קמ''א וּלְמַטָּה סָעִיף ל'. וּשְׁאָר דִּינִים וְסֵדֶר הַשְּׁלִיחוּת, עַיֵּן לְקַמָּן בְּסֵדֶר הַגֵּט. עֵדֵי הַרְשָׁאָה לֹא יִהְיוּ קְרוֹבִים זֶה לָזֶה, וְלֹא לָאִישׁ וְלֹא לָאִשָּׁה, וְלֹא לְעֵדֵי (יט) הַגֵּט (סֵדֶר גִּטִּין סי' ע''ג). וְאִם נִמְצְאוּ עֵדֵי הַרְשָׁאָה פְּסוּלִים, נִתְבַּטֵּל כָּל (כ) הַשְּׁלִיחוּת, שֶׁהֲרֵי הֵם מְעִידִים עַל עִקַּר הַשְּׁלִיחוּת וְשֶׁבִּפְנֵיהֶם עָשָׂה הַבַּעַל לַשָּׁלִיחַ, וְלֹא דָּמֵי לִשְׁאָר פְּסוּלֵי הַרְשָׁאָה, כֵּן נִרְאֶה לִי. וְנָהֲגוּ שֶׁהָרַב הַמְסַדֵּר הַגֵּט מְקַיֵּם הַהַרְשָׁאָה. וְיֵשׁ אוֹמְרִים דְּיֵשׁ לְקַיְּמָהּ בִּשְׁלֹשָה; מִיהוּ, אִם אֵינוֹ נִכָּר רַק חֲתִימָה אַחַת, (כא) סָגֵי (גַּם זֶה בַּסֵדֶר). וְיֵשׁ נוֹהֲגִין לִכְתֹּב כְּתָב (שֶׁל) [אֶל] מְקוֹם הַנְּתִינָה, לְהוֹדִיעַ אִם יֵשׁ שִׁנּוּי בְּאֵיזֶה דָּבָר בַּהַרְשָׁאָה (שָׁם בְּשֵׁם מהר''ר ז''ךְ):
 באר היטב  (טז) למקום. דוקא ממקום למקום א''צ הרשאה ע''פ הדין. אבל בעיר א' צריך הרשאה ע''פ הדין ועיין רש''ך ח''א סימן קמ''ב: (יז) אלא לפי וכו'. אבל בש''ק צריך ומחמירין בקיום דידיה כמ''ש בסמוך: (יח) בה וכו'. ואם שינה דינו כמו בר''ת וכשר. ב''ש: (יט) הגט. בתשו' מהר''ם מינץ סי' כ''א כתב בדיעבד אין לפסול אם עידי הרשאה קרובים לעידי הגט משום דעידי הגט מעידים על הגט ועידי הרשאה מעידים על שליחות של זה ב''ש. ומ''מ כמה רבנים לא רצו להורות להתיר כנה''ג דף קס''ג ע''א: (כ) השליחות. והגט פסול ד''מ ועיין ב''ש: (כא) סגי. ב''ש העלה אפי' אם אין ניכר שום חתימה או אפי' אין מקוים כשר:


כה אִם הַבַּעַל אוֹ הַשָּׁלִיחַ רַךְ בַּשָּׁנִים, טוֹב לְהַצְרִיךְ (כב) לְדַקְדֵּק אַחֲרָיו אִם הֵבִיא סִימָנִים כְּשֶׁעוֹשֶׂה שָׁלִיחַ, שֶׁאֵין קָטָן עוֹשֶׂה שָׁלִיחַ וְלֹא נַעֲשֶׂה שָׁלִיחַ; וְאִם יֵשׁ לוֹ זָקָן בְּפָנָיו, אֵין לָחוּשׁ. הגה: אֲבָל אֵין צָרִיךְ לְדַקְדֵּק כָּל כָּךְ בְּעֵדֵי חֲתִימָה, דְּעֵדֵי מְסִירָה כַּרְתֵּי, וּרְגִילִים לִהְיוֹת הַרְבֵּה גְּדוֹלִים אֵצֶל נְתִינַת הַגֵּט (בֵּית יוֹסֵף בְּשֵׁם א''ח). וּלְפִי מַה שֶּׁנּוֹהֲגִין לְיַחֵד עֵדֵי מְסִירָה, יְדַקְדֵּק בָּהֶם שֶׁיִּהְיוּ גְּדוֹלִים:
 באר היטב  (כב) לדקדק. כלומר באמת אין קפידא ממ''נ אם הוא גדול יוכל לעשות שליח ואם הוא קטן אין קידושיו קידושין וא''צ גט. ובד''מ כתב דיש לחוש שמא יתעכב הדבר ויתגדל בינו לבינו ויתייחד עמה קודם הגט:


כו נָהֲגוּ לְהַקְנוֹת לְעוֹשֵׂה שָׁלִיחַ, לְהוֹדִיעַ שֶׁגָּמַר בְּלִבּוֹ. וְאִם אָמַר: בְּלֵב שָׁלֵם אָמַרְתִּי וְגָמַרְתִּי לַעֲשׂוֹת דָּבָר זֶה, אֵין צָרִיךְ קִנְיָן: 

כז עַל שְׁטַר שְׁלִיחוּת קַבָּלָה יַחְתְּמוּ שְׁנֵי עֵדִים כְּשֵׁרִים. וְצָרִיךְ שֶׁיִּהְיוּ בְּנֵי אָדָם יְדוּעִים שֶׁתִּהְיֶה חֲתִימָתָן נִכֶּרֶת בִּמְקוֹם הַנְּתִינָה, וְאַף אִם יְקַיְּמוּהָ בְּהֶנְפֵּק, צָרִיךְ שֶׁיִּהְיוּ חֲתִימוֹת הַדַּיָּנִים (כג) נִכָּרוֹת וִידוּעוֹת לִבְנֵי מְקוֹם הַנְּתִינָה. וְעַיֵּן בְּטוּר אֶבֶן הָעֶזְר סִימָן קמ''א נֻסַּח שְׁטַר שְׁלִיחוּת הַקַּבָּלָה:
 באר היטב  (כג) ניכרות. ול''ד להרשאה של ש''ה דא''צ להכיר החתימות. דשם מקילין משום הגט בידו משא''כ בש''ק. דלכתחלה צריכים להכיר כל ג' חתימות. אבל במקום עיגון מקילין אפי' בש''ק אם הביא שטר חתום. מכ''ש אם יש עליו מעשה ב''ד אע''ג דא''י לקיים החתימות דקי''ל קיום שטרות מדרבנן. וכשרוצים לקיים החתימות צריך להושיב ג' שיכירו חתימות העדים החתומים בשטר קבלה. אפי' אם הם בעצמם מכירים החתימות מ''מ צריך להיות הקיום בשלשה דלא כסמ''ע בח''מ סי' מ''ו ס''ק ז' ע''ש ועיין ב''ש:


כח צָרִיךְ לִזָּהֵר וּלְדַקְדֵּק, שֶׁתִּהְיֶה הָאִשָּׁה שֶׁעוֹשָׂה שְׁלִיחַ קַבָּלָה גְּדוֹלָה בְּשָׁנִים וּבְסִימָנִים. וְאִם אֵין (הַנָּשִׁים יוֹדְעוֹת) [הַשָׁנִים יְדוּעוֹת] כִּי עִם עַל פִּי הָאָב, צָרִיךְ רִבּוּי שְׂעָרוֹת שְׁחוֹרוֹת וּגְדוֹלוֹת כְּדֵי לָכֹף רֹאשָׁן לְעִקָּרָן: 

כט בִּשְׁעַת נְתִינַת הַגֵּט בְּיַד שְׁלִיחַ קַבָּלָה, יֵשְׁבוּ בֵּית דִּין כְּשֵׁרִים שֶׁאֵינָם קְרוֹבִים זֶה לָזֶה וְלֹא לַבַּעַל וְלֹא לָאִשָּׁה, וְנָהֲגוּ לִזָּהֵר גַּם כֵּן שֶׁלֹּא יִהְיֶה קָרוֹב לַשָּׁלִיחַ, וְיַכִּירוּ חֲתִימוֹת הַהַרְשָׁאָה, וְאַחַר כָּךְ יָבִיא הַבַּעַל הַגֵּט, וְיִקְרְאוּהוּ וְיַחְזִירוּהוּ לוֹ, וִיבַטֵּל כָּל מוֹדָעוֹת וְיִפְסֹל עֵדִים שֶׁיָּעִידוּ דָּבָר שֶׁגּוֹרֵם בִּטּוּל הַגֵּט, וְיִתְּנֵהוּ לְיַד הַשָּׁלִיחַ וְיֹאמַר לוֹ: הִתְקַבֵּל גֵּט זֶה לִפְלוֹנִית אִשְׁתִּי וַהֲרֵי הִיא מְגֹרֶשֶׁת מִמֶּנִּי (מְעַכְשָיו) וּמֻתֶּרֶת לְכָל אָדָם. וְיֵשׁ מִי שֶׁאוֹמֵר, שֶׁלֹּא יַטִּיל בּוֹ שׁוּם תְּנַאי. וְיַחְזְרוּ לִקְרוֹתוֹ אַחַר הַנְּתִינָה, וְהַדַּיָּנִים יִכְתְּבוּ עֵדוּתָם וְיִהְיוּ הַחֲתִימוֹת נִכָּרוֹת וִידוּעוֹת (טוּר), וְיִתְּנֶנּוּ לְיַד הַשָּׁלִיחַ. הגה: וְנֻסַּח (הַגֵּט) [הַשְּׁטָר] שֶׁנּוֹתְנִים לוֹ, עַיֵּן בְּטוּר סִימָן זֶה. וְכָל זֶה הוּא מִדִּינָא, אֲבָל יֵשׁ אוֹמְרִים שֶׁנָּכוֹן לְהַחֲמִיר שֶׁלֹּא (כד) לְגָרֵשׁ עַל יְדֵי שְׁלִיחַ קַבָּלָה כְּלָל (טוּר בְּשֵׁם הָר''פ), וְכֵן נוֹהֲגִין:
 באר היטב  (כד) לגרש וכו'. כתב ט''ז אם אי אפשר בלא ש''ק יכולה לעשות ש''ק אם יש עדות ברורה שמכירים חתימות השלשה דיינים. וב''ח ג''כ התיר לעשות ש''ק ומעשה היה באחד שהיה עתים שוטה ועתים חלים וחלימתו היה מעט והתיר שהאשה תעשה ש''ק במקום שהוא בעת חלימתו והיא תחזור למקומה ובעת חלימתו ימסור הגט ליד ש''ק שלה:


ל בְּנֻסַח (כה) הַרְשָׁאַת שְׁלִיחַ הוֹלָכָה, צָרִיךְ לְהוֹסִיף עַל הַנֻּסָח שֶׁכָּתוּב בְּטוּר אֶבֶן הָעֵזֶר: בְּפָנֵינוּ עֵדִים חֲתוּמֵי מַטָּה מָסַר פְּלוֹנִי בֶּן פְּלוֹנִי גֵּט כְּרִיתֻת בְּיַד פְּלוֹנִי בֶּן פְּלוֹנִי לְהוֹלִיכוֹ לְאִשְׁתּוֹ פְּלוֹנִית בַּת פְּלוֹנִי וְלִתֵּן אוֹתוֹ בְּיָדָהּ. וְכָךְ אָמַר בְּפָנֵינוּ פְּלוֹנִי בֶּן פְּלוֹנִי הַבַּעַל לִשְׁלוּחוֹ פְּלוֹנִי בֶּן פְּלוֹנִי: הוֹלֵךְ גֵּט זֶה לְאִשְׁתִּי פְּלוֹנִית בַּת פְּלוֹנִי בְּכָל מָקוֹם שֶׁתִּמְצָאֶנָּהּ וְתֵן אוֹתוֹ בְּיָדָהּ אוֹ בְּיַד שְׁלוּחָהּ אוֹ בְּיַד שְׁלִיחַ שְׁלוּחָהּ וּתְהֵא יָדְךָ כְּיָדִי וּפִיךָ כְּפִי וְדִבּוּרְךְ כְּדִבּוּרִי (הַגָּהוֹת מָרְדְּכַי דְּגִטִּין) הגה: וְאִם יֵשׁ תְּנַאי בַּגֵּט, מַזְכִּירוֹ כָּאן וְכוֹתְבִין: עַל תְּנַאי כָּךְ וְכָךְ, וְכֵן חוֹזֵר וּמַזְכִּירוֹ בַּסוֹף אַחַר שֶׁכָּתַב וּמֻתֶּרֶת לְכָל אָדָם (גַּם זֶה בַּהַגָּ''ה הַנַּ''ל) וַעֲשִׂיָּתְךָ כַּעֲשִׂיָּתִי וְנוֹתֵן אֲנִי לְךָ רְשׁוּת לַעֲשׂוֹת שָׁלִיחַ וּשְׁלִיחַ שָׁלִיחַ עַד מֵאָה שְׁלוּחִים אֲפִלּוּ בְּלֹא אֹנֶס וְתֵכֶף שֶׁיַּגִּיעַ גֵּט זֶה לְיַד אִשְׁתִּי הַנִּזְכֶּרֶת אוֹ לְיַד שְׁלוּחָהּ אוֹ לְיַד שְׁלִיחַ שְׁלוּחָהּ מִיָּדְךָ אוֹ מִיַּד שְׁלוּחֲךָ אוֹ מִיַּד שְׁלִיחַ שְׁלוּחֲךָ תְּהֵא מְגֹרֶשֶׁת מִמֶּנּוּ וּמֻתֶּרֶת לְכָל אָדָם וְנוֹתֵן אֲנִי לְךָ רְשׁוּת לְמַנּוֹת שָׁלִיחַ וּשְׁלִיחַ שָׁלִיחַ עַד מֵאָה אֲפִלּוּ בְּלֹא אֹנֶס עַד שֶׁיַּגִּיעַ גֵּט לְיָדָהּ וְתֵכֶף שֶׁיַּגִּיעַ גֵּט זֶה לְיַד אִשְׁתִּי הַנִּזְכֶּרֶת אוֹ לְיַד שְׁלוּחָהּ אוֹ לְיַד שְׁלִיחַ שְׁלוּחָהּ מִיָּדְךָ אוֹ מִיַּד שְׁלוּחֲךָ אוֹ מִיַּד שְׁלִיחַ שְׁלוּחֲךָ תְּהֵא מְגֹרֶשֶׁת מִמֶּנִּי וּמֻתֶּרֶת לְכָל אָדָם. הגה: וְכוֹתְבִין גַּם כֵּן בַּהַרְשָׁאָה שֵׁם הָעִיר עִם הַנְּהָרוֹת שֶׁלָּהּ, כְּמוֹ בַּגֵּט (בְּסֵדֶר גִּטִּין). וְכֵן כּוֹתְבִין כָּל כִּנּוּי הָאִישׁ וְהָאִשָּׁה, כְּמוֹ בַּגֵּט (מהרא''י סִימָן ט''ז וְי''ז). וְיֵשׁ אוֹמְרִים דְּכוֹתְבִים אַף כִּנּוּי הַשָּׁלִיחַ (בְּסֵדֶר בְּשֵׁם מהר''ר ז''ךְ). וְיֵשׁ אוֹמְרִים שֶׁאֵין לְהַאֲרִיךְ בַּהַרְשָׁאָה בִּדְבָרִים שֶׁאֵינָם צְרִיכִין (פִּסְקֵי מהרא''י סִימָן ט''ו). וְיֵשׁ אוֹמְרִים שֶׁאֵין לָחוּשׁ לְהַאֲרִיךְ בְּדָבָר שֶׁעִקַּר הַשְּׁלִיחוּת תָּלוּי בּוֹ, מֵאַחַר שֶׁכָּל אֶחָד יָכוֹל לִכְתֹּב כְּפִי צַחוּת לְשׁוֹנוֹ וְאֵינוֹ תִּקּוּן חֲכָמִים (ב''י). וְעַיֵּן לְקַמָּן בְּסֵדֶר הַגֵּט סָעִיף כ''ו כֵּיצַד כּוֹתְבִין בְּהַרְשָׁאַת מוּמָר. שְׁלִיחַ הוֹלָכָה שֶׁמֵּבִיא הַרְשָׁאָה וְכָתַב בָּהּ שֶׁהוּא שְׁלִיחַ קַבָּלָה, אִם הַשָּׁלִיחַ אֵינוֹ מַכְחִישׁ הַהַרְשָׁאָה רַק שֶׁאוֹמֵר שֶׁנַּעֲשָׂה שְׁלִיחַ הוֹלָכָה וְקַבָּלָה, אָז הַשְּׁלִיחוּת כָּשֵׁר וְנַעֲשָׂה שְׁלִיחַ הוֹלָכָה וְנוֹתֵן הַגֵּט לָאִשָּׁה. אֲבָל אִם הַשָּׁלִיחַ אוֹמֵר שֶׁלֹּא נַעֲשָׂה שְׁלִיחַ קַבָּלָה מֵעוֹלָם, הֲרֵי הַהַרְשָׁאָה מַכְחֶשֶׁת אוֹתוֹ וְנִתְבַּטֵּל כָּל הַשְּׁלִיחוּת, גַּם הַגֵּט עַצְמוֹ פָּסוּל מֵאַחַר שֶׁמּוּכַח שֶׁמְּסַדְּרֵי הַגֵּט הָיוּ עַמֵּי הָאָרֶץ וְלֹא יָדְעוּ שֶׁאֵין הַבַּעַל עוֹשֶׂה שְׁלִיחַ קַבָּלָה, יֵשׁ לָחוּשׁ לְכַמָּה מִינֵי פְּסוּלִין (ב''י מ''כ מַעֲשֶׂה בכה''ג נַעֲשָׂה בִּפְנֵי ר''א מִזְרָחִי), וְכֵן כַּיּוֹצֵא בָּזֶה שֶׁנִּכָּר שֶׁאוֹתָן שֶׁסִּדְּרוּ הַגֵּט הָיוּ הֶדְיוֹטוֹת (רִיבָ''שׁ):
 באר היטב  (כה) הרשאת. כתב הד''מ בתחלה ממנין השליח קודם שמצוה לכתוב ואחר הנתינה ליד השליח אז יכתבו הרשאה דאם יכתוב קודם מחזי כשקרא. וכותבין פיך כפי ואם לא כתב הכי לא יתן לה. וכותבים ושליח שליח עד מאה. אבל אם כותב סתם ואני נותן לך רשות לעשות שלוחים עד מאה י''ל דקאי הכל על הראשון דהוא יוכל לעשות שלוחים עד מאה אבל השני א''י לעשות שליח אחר לכן כותבין ושליח שליח. וכותבין אפילו בלא אונס. ואם לא כ''כ בפירוש מ''מ יוכל לעשות שליח בלא אונס. וכינוי שליח אין כותבין. עב''ש:


לא הַכֹּל כְּשֵׁרִים לִשְׁלִיחוּת הַגֵּט, בֵּין לְקַבָּלָה בֵּין לְהוֹלָכָה, אֶחָד הָאִישׁ וְאֶחָד הָאִשָּׁה, חוּץ (כו) מֵחֵרֵשׁ שׁוֹטֶה וְקָטָן, עֶבֶד וְנָכְרִי. וְיֵשׁ מִי שֶׁאוֹמֵר, שֶׁאִם הָעֶבֶד הוּא שְׁלִיחַ הוֹלָכָה, הָוֵי סָפֵק:
 באר היטב  (כו) מחש''ו. ורשעים כשרים לשליחות אלא דאין לסמוך על דבורם מה שאומרים ב''נ לכן בעי' כשרים לשליחות. וכן כשהגט מקוים דא''צ לומר ב''נ כשר לשליחות. כתב הריב''ש סי' ש''צ העדים שנמסר הגט בפניהם יכולים להיות דיינים ולא אמרינן בכה''ג אין עד נעשה דיין ב''ש:


לב הָיָה הַשָּׁלִיחַ קָטָן כְּשֶׁנָּתְנוּ לוֹ הַגֵּט, וְהִגְדִּיל וְהֵבִיאוֹ; אוֹ חֵרֵשׁ וְנִתְפַּקֵּחַ, שׁוֹטֶה וְנִשְׁתַּפֶּה, עֶבֶד וְנִשְׁתַּחְרֵר, נָכְרִי וְנִתְגַּיֵּר, פָּסוּל. אֲבָל אִם נָתַן לוֹ הַגֵּט כְּשֶׁהוּא פִּקֵּחַ, וְנִתְחָרֵשׁ וְחָזַר וְנִתְפַּקֵּחַ, שָׁפוּי וְנִשְׁתַּטֶּה וְחָזַר וְנִשְׁתַּפֶּה, כָּשֵׁר, כֵּיוָן שֶׁתְּחִלָּתוֹ וְסוֹפוֹ בְּכַשְׁרוּת: 

לג הַנָּשִׁים וְהַקְּרוֹבִים, כְּשֵׁרִים לִשְׁלִיחוּת הַגֵּט. הגה: וְיֵשׁ מִי שֶׁכָּתַב, דִּבְמָקוֹם שֶׁאֶפְשָׁר, לְכַתְּחִלָּה לֹא יְהֵא הַשָּׁלִיחַ קָרוֹב לָאִישׁ וְלֹא לָאִשָּׁה וְלֹא לַדַּיָּנִים שֶׁנּוֹתְנִים הַגֵּט לִפְנֵיהֶם (בְּסֵדֶר גִּטִּין). וַאֲפִלּוּ הַפְּסוּלִים מִדִּבְרֵי סוֹפְרִים, בַּעֲבֵרָה, כְּשֵׁרִים לִשְׁלִיחוּת הַגֵּט. אֲבָל הַפְּסוּלִים בַּעֲבֵרָה מִדִּבְרֵי תּוֹרָה, פְּסוּלִים לַהֲבָאַת הַגֵּט אֶלָּא אִם כֵּן נִתְקַיֵּם הַגֵּט בְּחוֹתְמָיו. וְיֵשׁ פּוֹסְלִים אַף בְּנִתְקַיֵּם בְּחוֹתְמָיו. וְדִין (כז) מוּמָר, כְּדִין פְּסוּלֵי עֵדוּת מִדְּאוֹרָיְתָא כֵּן מַשְׁמַע בְּהַגָּהוֹת אַלְפָסִי דְּגִטִּין:
 באר היטב  (כז) מומר. כתב הרדב''ז ח''א סי' ר''ה הגונב מן הנכרי ודאי פסול מן התורה אלא שיש להכשירו מטעם דאיהו סבר מצוה קא עביד ולכן כל שלא התרו בו והודיעוהו שהוא נפסל לעדות מותר לגרש בזה שהביא ומתקיים ע''י שאומר בפ''נ. ועיין מ''ש הכנה''ג דף קס''ד ע''א. החשוד על העריות אפי' שלא בא על הערוה ממש אלא שעסקו עם הנשים תמיד ומייחד עמהם לא יהיה שליח להביא את הגט ואם הביא ונתקיים הגט בחותמיו כשר הרדב''ז שם:


לד הָיוּ פְּסוּלִים כְּשֶׁנִּתְמַנּוּ שְׁלוּחִים, וְחָזְרוּ בִּתְשׁוּבָה קֹדֶם שֶׁנְּתָנוּהוּ לָאִשָּׁה, כְּשֵׁרִים: 

לה הַשּׁוֹלֵחַ הַגֵּט בְּיַד גּוֹי שֶׁיִּתְּנֶנּוּ לִפְלוֹנִי, וּמִנָּה הַבַּעַל בִּכְתָבוֹ לְאוֹתוֹ פְּלוֹנִי שָׁלִיחַ לְהוֹלִיךְ הַגֵּט לְאִשְׁתּוֹ, כָּשֵׁר, מִפְּנֵי שֶׁהַגּוֹי אֵינוֹ עוֹשֶׂה אֶלָּא מַעֲשֵׂה קוֹף בְּעָלְמָא. הגה: מִיהוּ, יֵשׁ חוֹלְקִין וּסְבִירָא לְהוּ דְּאֵין לְמַנּוֹת שְׁלִיחַ הוֹלָכָה עַל יְדֵי כְּתָב, גַּם לֹא רָאִיתִי נוֹהֲגִין כֵּן: 

לו נָתַן הַגֵּט לַשָּׁלִיחַ וְאָמַר לוֹ: הוֹלֵךְ גֵּט זֶה לְאִשְׁתִּי, אָמַר לוֹ הַשָּׁלִיחַ: אֵינִי מַכִּירָהּ, אָמַר לוֹ הַבַּעַל: תְּנֵהוּ לִפְלוֹנִי שֶׁהוּא מַכִּירָהּ וְיִתְּנֵהוּ לָהּ; הָרִאשׁוֹן לֹא נַעֲשָׂה שָׁלִיחַ לְגֵרוּשִׁין רַק לְהוֹלִיךְ הַגֵּט לְאוֹתוֹ פְּלוֹנִי, וְלֹא יָכוֹל לְשַׁלְּחוֹ לוֹ עַל יְדֵי שָׁלִיחַ (טוּר), וְאוֹתוֹ פְּלוֹנִי הוּא שָׁלִיחַ לְגֵרוּשִׁין וְנוֹתְנוֹ לָהּ, אוֹ מְשַׁלְּחוֹ בְּיַד אַחֵר אִם חָלָה אוֹ נֶאֱנַס. וְאִם נָתַן לָהּ הַגֵּט, הָרִאשׁוֹן אוֹ שְׁלוּחוֹ, הֲרֵי זֶה סְפֵק מְגֹרֶשֶׁת. הגה: הַשּׁוֹלֵחַ גֵּט לְאִשְׁתּוֹ וְאֵין הַשָּׁלִיחַ מַכִּירָהּ, יִתְּנֵהוּ לָהּ עַל פִּי שְׁנַיִם (כח) שֶׁזֹּאת אִשְׁתּוֹ (טוּר):
 באר היטב  (כח) שזאת אשתו. בעל ת''ה סי' (רל''ה) [רל''ח] חוכך להחמיר בזה דלא סגי קרוב או פסול והר''ם מטראני ח''ב סי' קי''ט כתב דבעד א' לא סגי אלא צריך שני עדים. וכ''כ הראנ''ח ח''א סי' פ''ט ועיין כנה''ג קס''ד ע''א:


לז נָתַן הַגֵּט לְשָׁלִיחַ וְאָמַר לוֹ: לֹא תִּתְּנֵהוּ לָהּ עַד שְׁלֹשִׁים יוֹם, אִם חָלָה (כט) אוֹ נֶאֱנַס בְּתוֹךְ שְׁלשִׁים, יָכוֹל לַעֲשׂוֹת שָׁלִיחַ שֶׁיִּתְּנֵהוּ לָהּ לְאַחַר שְׁלֹשִׁים יוֹם, אַף עַל פִּי שֶׁאֵינוֹ עַכְשָׁו שָׁלִיחַ לְגֵרוּשִׁין, הוֹאִיל וּלְאַחַר שְׁלֹשִׁים יִהְיֶה שָׁלִיחַ לְגֵרוּשִׁין, וּבִלְבַד שֶׁיֹּאמַר (ל) הַבַּעַל: נֶאֱמֶנֶת עָלַי שֶׁלֹּא פִּיַּסְתִּי, אִם הִיא נְשׂוּאָה. וְיֵשׁ מִי שֶׁאוֹמֵר, שֶׁלֹּא (לא) יִמְסֹר מִיָּד לְשָׁלִיחַ שֵׁנִי, אֶלָּא יִמְסֹר שְׁלִיחוּתוֹ לְבֵית דִּין, וְהֵם לֹא יַעֲשׂוּ לַשֵּׁנִי שָׁלִיחַ עַד אַחַר שְׁלֹשִׁים יוֹם:
 באר היטב  (כט) או נאנס. ואם יש בידו הרשאה דיוכל לעשות שליח אע''ג דלא כתב דיוכל לעשות בלא אונס דרשינן לישנא יתירא דרשות בידו לעשות שליח בלא אונס דהא באונס יוכל לעשות שליח אחר בלא רשות שלו ול''ל הרשות אלא ע''כ דנתן לו רשות לעשות שליח אפילו בלא אונס ב''י ד''מ ב''ש ועיין ס''ק כ''ה: (ל) הבעל. וכן אם נותן בעצמו הגט לידה ומתנה שאל תהא מגורשת עד זמן פלוני צריך להתנות שתהא נאמנת ש''ג: (לא) ימסור. משום דיש לחוש שמא ישנה ויתן לה תוך למ''ד יום:


לח הַשּׁוֹלֵחַ גֵּט לְאִשְׁתּוֹ, וְאָמַר לוֹ: הוֹלֵךְ גֵּט זֶה לְאִשְׁתִּי, אוֹ שֶׁאָמַר לֵיה: אַתָּה הוֹלֵךְ, לֹא יִשְׁלְחֶנּוּ בְּיַד (לב) אַחֵר, אֶלָּא אִם כֵּן חָלָה אוֹ נֶאֱנַס, אוֹ שֶׁפֵּרַשׁ לוֹ שֶׁיּוּכַל לְמַנּוֹת שָׁלִיחַ וּשְׁלִיחַ שָׁלִיחַ עַד כַּמָּה שְׁלוּחִים. פֵּרַשׁ לוֹ שֶׁלֹּא יִשְׁלְחֶנּוּ בְּיַד (לג) אַחֵר, לֹא יוּכַל לַעֲשׂוֹת שָׁלִיחַ, אֲפִלּוּ חָלָה אוֹ נֶאֱנַס (כֵּן מַשְׁמַע בְּטוּר). וְיֵשׁ מִי שֶׁחוֹלֵק וְאָמַר דִּבְהוֹלֵךְ (לד) סְתָם יָכוֹל לְשָׁלְחוֹ עַל יְדֵי אַחֵר, אַף עַל פִּי שֶׁלֹּא חָלָה. וּבְאַתָּה הוֹלֵךְ, לֹא יִשְׁלְחֶנּוּ עַל יְדֵי אַחֵר, אֶלָּא אִם כֵּן חָלָה אוֹ שֶׁפֵּרַשׁ לוֹ שֶׁיּוּכַל לְמַנּוֹת שָׁלִיחַ:
 באר היטב  (לב) אחר. ואם גילה דעתו דאינו מקפיד יוכל לעשות שליח ב''ש: (לג) אחר. וא''ל ממעשה דרבא בגיטין דף כ''ט ע''ב דאמר רבא מ''ט משום דאנוס האי נמי אנוס הוא וכו' ע''ש. ולמה לא שאל שמא פירש לו המשלח שלא ישלחנו ביד אחר. דהואיל דאמר רבא לשליח מסור מילך קמן דידן דלבתר תלתין יומין משוינן שליח וכו'. ממילא אי הוי המשלח פירש לשליח שלא ישלחנו ע''י אחר. הוי השליח אמר לן ולא הוי שתק. דע''כ לסמוך אנן אשליח דאל''כ לעולם לא נוכל לעשות שליח שליח דילמא המשלח פירש לו שלא ישלחנו ביד אחר. אלא ודאי מסתמא היכא דשמע השליח ומרוצה שנעשה שליח אחר אמרינן מסתמא דלא פירש המשלח דאל''כ הוי השליח הזה אמר לנו ולא הוי שתק. ובזה יתורץ קושית הב''ש. ומה שהקשה הר''ן למה לא שאל שמא אמר הולך סתם ויוכל לעשות בלא אונס ע''ש. גם זה אינו קושיא למה ישאל בחנם הא השתא הוי אונס ומאי נפקא מיניה עיין ודו''ק: (לד) סתם. אמר לשליח כל מה שיעשה ויגמר בגט הנזכר ע''י כאלו אני עשיתי בעצמי יכול למנות שליח אחר בלי אונס הר''ם מטראני ח''א סי' קצ''א:


לט דִּין שָׁלִיחַ שֵׁנִי כְּדִין שָׁלִיחַ רִאשׁוֹן, שֶׁאֵינוֹ יָכוֹל לְמַנּוֹת שָׁלִיחַ אֶלָּא אִם כֵּן נֶאֱנַס אוֹ שֶׁפֵּרַשׁ לוֹ: 

מ כְּשֶׁמְּמַנֶּה הַשָּׁלִיחַ שָׁלִיחַ אַחֵר, אִם הוּא צָרִיךְ לוֹמַר ''בְּפָנַי נִכְתַּב וּבְפָנַי נֶחְתַּם'', צָרִיךְ לְמַנּוֹתוֹ בִּפְנֵי בֵּית דִּין. וְאִם אֵינוֹ צָרִיךְ לוֹמַר: ''בְּפָנַי נִכְתַּב וּבְפָנַי נֶחְתַּם'', אֵין צָרִיךְ לְמַנּוֹתוֹ בִּפְנֵי בֵּית דִּין, אֲבָל צָרִיךְ לְמַנּוֹתוֹ בִּפְנֵי עֵדִים. וְעַיֵּן לְקַמָּן סִימָן קמ''ב סָעִיף ט': 

מא שָׁלִיחַ שֶׁעָשָׂה שֵׁנִי, וְשֵׁנִי שְׁלִישִׁי, אִם מֵת הַבַּעַל נִתְבַּטְּלוּ כֻּלָּם. אֲבָל אִם הַבַּעַל קַיָּם, אַף עַל פִּי שֶׁמֵּת הַשָּׁלִיחַ הָרִאשׁוֹן, לֹא נִתְבַּטֵּל שְׁלִיחוּת הַשְּׁאָר, מֵאַחַר שֶׁהַבַּעַל קַיָּם: 

מב אִם מֵת שָׁלִיחַ שֵׁנִי, יָכוֹל שָׁלִיחַ רִאשׁוֹן לִטְּלוֹ (לה) מִיּוֹרְשָׁיו שֶׁל שֵׁנִי, וְיוֹלִיכֶנּוּ אוֹ יִשְׁלְחֶנּוּ בְּיַד אַחֵר:
 באר היטב  (לה) מיורשיו. וה''ה אם השני חי יוכל הראשון ליקח ממנו הגט ט''ז ב''ש:


מג שְׁלִיחַ קַבָּלָה אֵינוֹ יָכוֹל לְמַנּוֹת שָׁלִיחַ, וַאֲפִלּוּ נֶאֱנַס, וַאֲפִלּוּ נָתְנָה לוֹ רְשׁוּת לְמַנּוֹת שָׁלִיחַ, מִשּׁוּם דַּהֲוָה לֵיהּ (לו) מִלֵּי, וּמִלֵּי לֹא מִמְסְרָן לְשָׁלִיחַ. וְיֵשׁ מַתִּירִין אִם נָתְנָה לוֹ רְשׁוּת לְמַנּוֹת שָׁלִיחַ. וְאָז יוּכַל לְמַנּוֹת אַחֵר בְּלֹא (לז) בֵּית דִּין, רַק לִפְנֵי שְׁנַיִם (ב''י בְּשֵׁם הָרַשְׁבַּ''ץ):
 באר היטב  (לו) מילי. כיון דאינו מוסר לו שום דבר אבל ש''ה מוסר לשליח הגט עיין ב''ש. ועיין כנה''ג דקס''ד ס''ב: (לז) ב''ד. בהא השליח א''צ לומר בפ''נ. וכן יוכל לעשות שליח בלא אונס עיין ב''י:


מד אִם עָשְׂתָה שְׁלִיחַ קַבָּלָה, וְחָזְרָה וְעָשְׂתָה שָׁלִיחַ, אֲפִלּוּ עֲשָׂרָה זֶה אַחַר זֶה, אוֹ שֶׁעָשְׂתָה עֲשָׂרָה בְּבַת אַחַת, כָּל שֶׁהִגִּיעַ הַגֵּט לְיַד (לח) אֶחָד מֵהֶן, מְגֹרֶשֶׁת. וַאֲפִלּוּ נָתַן בְּיַד אֶחָד מֵהֶם גֵּט פָּסוּל, וְלַשֵּׁנִי גֵּט כָּשֵׁר, מְגֹרֶשֶׁת (מָרְדְּכַי רֵישׁ הַשּׁוֹלֵחַ):
 באר היטב  (לח) א'. כתב הרשב''א אם אמרה כל מי שירצה הבעל ליתנו לו יהא שלוחי לקבלה אפשר נאמר בזה אין ברירה עיין ב''ש:


מה הַשָּׁלִיחַ שֶׁשִּׁנָּה בִּשְׁלִיחוּתוֹ מִמָה שֶׁאָמַר לוֹ הוּא אוֹ הִיא, לֹא עָשָׂה כְּלוּם. כֵּיצַד, אָמַר לֵיהּ: תְּנֵהוּ לָהּ בְּמָקוֹם (לט) פְּלוֹנִי, וּנְתָנוֹ לָהּ בְּמָקוֹם אַחֵר; אַל תִּתְּנֵהוּ לָהּ אֶלָּא בַּעֲלִיָּה, וּנְתָנוֹ לָהּ בַּבַּיִת, אוֹ אִפְּכָא; אוֹ אַל תִּתְּנֵהוּ לָהּ אֶלָּא בְּיָמִין, וּנְתָנוֹ לָהּ בִּשְׂמֹאל, אוֹ אִפְּכָא; לֹא עָשָׂה כְּלוּם:
 באר היטב  (לט) פלוני. אפילו לא אמר אל תתנהו אלא במקום פלוני הוי קפידא. משא''כ אם אמר שיתן בעלייה או באיזה יד מסתמא ליכא קפידא אא''כ שאמר אל תתנהו אלא כך וכך וכו':


מו יֵשׁ מִי שֶׁאוֹמֵר, שֶׁאִם אָמַר לוֹ: אַל תְּגָרְשֶׁנָּה אֶלָּא בִּימִינְךָ, אֵינוֹ יָכוֹל לְשָׁלְחוֹ בְּיַד אַחֵר, אֲפִלּוּ אִם חָלָה, דַּהֲוָה לֵהּ כְּאִלּוּ פֵּרַשׁ: לֹא יְגָרְשֶׁנָּה אַחֵר אֶלָּא אַתָּה: 

מז אָמַר לֵהּ: תֵּן גֵּט זֶה לְאִשְׁתִּי, הֲרֵי הִיא בְּמָקוֹם פְּלוֹנִי, וּנְתָנוֹ לָהּ בְּמָקוֹם אַחֵר, הֲרֵי זֶה גֵּט, שֶׁאֵין זֶה קְפֵידָא אֶלָּא מַרְאֶה מָקוֹם: 

מח אָמַר לוֹ: תְּנֵהוּ לָהּ בְּיוֹם פְּלוֹנִי, וּנְתָנָהּ לָהּ בְּתוֹךְ הַזְּמַן, אֵינוֹ גֵּט. אַל תִּתְּנֵהוּ לָהּ אֶלָּא בְּיוֹם פְּלוֹנִי, וּנְתָנוֹ לָהּ בֵּין מִלְּפָנָיו בֵּין מִלְּאַחֲרָיו, אֵינוֹ גֵּט: 

מט הָאִשָּׁה שֶׁאָמְרָה לִשְׁלוּחָהּ: קַבֵּל לִי גִּטִּי בְּמָקוֹם פְּלוֹנִי, וְקִבְּלוֹ בְּמָקוֹם אַחֵר, אֵינוֹ גֵּט. אֲבָל אִם אָמְרָה: הָבֵא לִי גִּטִּי בְּמָקוֹם פְּלוֹנִי, וְהֵבִיאוֹ לָהּ בְּמָקוֹם אַחֵר, כָּשֵׁר: 

נ אָמְרָה לוֹ: הִתְקַבֵּל לִי גִּטִּי בְּבָבֶל וּפְעָמִים תִּמְצְאֶנּוּ בְּדַמֶּשֶׂק, בְּכָל מָקוֹם שֶׁיְּקַבְּלֶנּוּ הָוֵי גֵּט, וּבִלְבַד לִכְשֶׁיַּגִּיעַ לְבָבֶל לַמָּקוֹם שֶׁאָמְרָה הִיא: 

נא אָמַר הַבַּעַל לְשָׁלִיחַ: טֹל מִמֶּנָּה חֵפֶץ פְּלוֹנִי וְתֵן לָהּ גֵּט זֶה, הֲרֵי זֶה לֹא יְשַׁלְּחֶנּוּ בְּיַד אַחֵר. וְאִם שְׁלָחוֹ בְּיַד אַחֵר וְנָתְנָה הָאִשָּׁה לַשָּׁלִיחַ הַחֵפֶץ תְּחִלָּה וְאַחַר כָּךְ נָתַן הַגֵּט, הֲרֵי זוֹ מְגֹרֶשֶׁת. וְאִם נָתַן לָהּ הַגֵּט תְּחִלָּה וְאַחַר כָּךְ נָתְנָה הַחֵפֶץ, אֲפִלּוּ בְּיַד שָׁלִיחַ רִאשׁוֹן אֵינוֹ גֵּט. אָמַר לוֹ: תֵּן לָהּ הַגֵּט וְטֹל מִמֶּנָּה חֵפֶץ פְּלוֹנִי, הֲרֵי זֶה לֹא יְשַׁלְּחֶנּוּ בְּיַד אַחֵר, שֶׁאֵין רְצוֹנוֹ שֶׁיִּהְיֶה פִּקְדוֹנוֹ בְּיַד אַחֵר. וְאִם שְׁלָחוֹ בְּיַד אַחֵר, הֲרֵי זֶה גֵּט, בֵּין שֶׁנָּתְנָה תְּחִלָּה בֵּין שֶׁלֹּא נָתְנָה אֶלָּא בַּסוֹף. וְיֵשׁ אוֹמְרִים שֶׁכְּשֶׁאָמַר לוֹ: טֹל מִמֶּנָּה חֵפֶץ פְּלוֹנִי וְתֵן לָהּ הַגֵּט, אִם שְׁלָחוֹ בְּיַד אַחֵר, אֲפִלּוּ נָתְנָה לוֹ הַחֵפֶץ תְּחִלָּה וְאַחַר כָּךְ נָתַן לָהּ הַגֵּט, מֵאַחַר שֶׁלֹּא נָתְנָה הַחֵפֶץ בְּיַד שָׁלִיחַ רִאשׁוֹן קֹדֶם שֶׁתְּקַבֵּל הַגֵּט מִשָּׁלִיחַ שֵׁנִי, אֵינָהּ מְגֹרֶשֶׁת. כֵּיצַד יַעֲשֶׂה, יִטְּלֶנּוּ הָרִאשׁוֹן מִיָּדָהּ, וְיַחֲזֹר וְיִתְּנֶנּוּ לָהּ בְּתוֹרַת גֵּרוּשִׁין, אַחַר שֶׁהִגִּיעַ לְיָדוֹ הַחֵפֶץ: 

נב כָּל תְּנַאי שֶׁהִתְנָה הַבַּעַל עִם הַשָּׁלִיחַ, כְּגוֹן אַל תְּגָרְשֶׁנָּה אֶלָּא בַּבַּיִת אוֹ בָּעֲלִיָּה וְכַיּוֹצֵא בָּזֶה, אִם לֹא הִרְשָׁהוּ הַבַּעַל לְמַנּוֹת שָׁלִיחַ אֵינוֹ יָכוֹל לְשַׁלְּחוֹ בְּיַד אַחֵר לְכַתְּחִלָּה, שֶׁמָּא לֹא יְדַקְדֵּק הַשֵּׁנִי בִּשְׁלִיחוּתוֹ וְיִתְבַּטֵּל הַגֵּט. הגה: מִיהוּ, אִם עָשָׂה שָׁלִיחַ שֵׁנִי, אֲפִלּוּ לֹא הִגִּיד לוֹ הַתְּנַאי אוֹ הֶחֱלִיף לוֹ, אִם נִתְקַיֵּם הַתְּנַאי הָוֵי גֵּט (רִיבָ''שׁ סִימָן שי''ו). אִם הִתְנָה שֶׁתִּמְחוֹל לוֹ כָּל זְכוּת שֶׁיֵּשׁ לָהּ עָלָיו, אַף עַל גַּב דִּלְעִנְיַן דִּינָא יֵשׁ לָדוּן מַהוּ בִּכְלַל ''כָּל זְכוּת'', מִכָּל מָקוֹם יֵשׁ לְהַחֲמִיר לְעִנְיַן גֵּט שֶׁתִּמְחוֹל כָּל זְכוּת שֶׁיֵּשׁ לָהּ עָלָיו וְאַחַר כָּךְ תָּדוּן עִמּוֹ מַהוּ בִּכְלָל, וְכֵן כָּל כַּיּוֹצֵא בָּזֶה (שָׁם סִימָן שי''ז): 

נג שָׁלִיחַ הַמֵּבִיא גֵּט בְּמָקוֹם שֶׁאֵינוֹ צָרִיךְ לוֹמַר ''בְּפָנַי נִכְתַּב וּבְפָנַי נֶחְתַּם'', נוֹתְנוֹ לָהּ וּמִתְגָּרֶשֶׁת בּוֹ וְנִשֵּׂאת אַף עַל פִּי שֶׁאֵין מַכִּירִין חֲתִימוֹת הָעֵדִים, וְגוֹבָה כְּתֻבָּתָהּ מִבְּנֵי חָרֵי. וְאִם בָּא עֵד אֶחָד וְעִרְעֵר לוֹמַר שֶׁהוּא מְזֻיָּף, אֵין שׁוֹמְעִין לוֹ. בָּאוּ שְׁנַיִם וְעִרְעֲרוּ, אֲפִלּוּ נִשֵּׂאת כְּבָר, תֵּצֵא. וְאִם בָּא הַבַּעַל וְעִרְעֵר וְאָמַר: לֹא גֵּרַשְׁתִּי מֵעוֹלָם, וְגֵט שֶׁהוּבָא לָהּ מְזֻיָּף הוּא, יִתְקַיֵּם (מ) בְּחוֹתְמָיו; וְאִם לֹא נִתְקַיֵּם וְלֹא נוֹדְעוּ עֵדָיו כְּלָל, תֵּצֵא וְהַוָּלָד מַמְזֵר, שֶׁהֲרֵי אֵינָהּ (מא) מְגֹרֶשֶׁת. אָבַד הַגֵּט, הֲרֵי זוֹ סְפֵק מְגֹרֶשֶׁת:
 באר היטב  (מ) בחותמיו. משמע אם ערערו העדים לא מהני הקיום ב''ש: (מא) מגורש'. אבל חוששין לקדושין של אחר ב''ש:


נד חֲמוֹתָהּ וּבַת חֲמוֹתָהּ וְצָרָתָהּ אֲפִלּוּ הָיְתָה נְשׂוּאָה לְאַחֵר, וִיבִמְתָּהּ אֲפִלּוּ הִיא אֲחוֹתָהּ, וּבַת בַּעְלָהּ, אֵינָן נֶאֱמָנוֹת לְהָבִיא אֶת גִּטָּהּ בְּמָקוֹם שֶׁאֵין צָרִיךְ לוֹמַר: ''בְּפָנַי נִכְתַּב וּבְפָנַי נֶחְתַּם'', דְּשֶׁמָּא מְזֻיָּף הוּא וְהֵם מְכַוְּנוֹת לְקַלְקְלָהּ. וְאִם הוּא בְּמָקוֹם שֶׁצָּרִיךְ לוֹמַר: ''בְּפָנַי נִכְתַּב וּבְפָנַי נֶחְתַּם'', וַאֲמָרוּהוּ, נֶאֱמָנוֹת, וְאִם הוּא בְּמָקוֹם שְׁאֵין צָרִיךְ לוֹמַר וְאֲמָרוּהוּ, יֵשׁ אוֹמְרִים שֶׁנֶּאֱמָנוֹת, וְיֵשׁ אוֹמְרִים שֶׁאֵינָן נֶאֱמָנוֹת: 

נה עָשְׂתָה שָׁלִיחַ לְקַבָּלָה בְּעֵדִים, וְהַגֵּט יוֹצֵא מִתַּחַת יָדוֹ, וְהַבַּעַל אוֹמֵר: מְזֻיָּף הוּא, אִם נִתְקַיֵּם בְּחוֹתְמָיו אוֹ בְּעֵדֵי מְסִירָה, הֲרֵי זוֹ מְגֹרֶשֶׁת. וְאִם הוּא מוֹדֶה שֶׁכְּתָבוֹ, אֶלָּא שֶׁאוֹמֵר שֶׁלֹּא נְתָנוֹ בְּתוֹרַת גֵּרוּשִׁין אֶלָּא בְּתוֹרַת פִּקָּדוֹן, וְהַשָּׁלִיחַ אוֹמֵר שֶׁקִּבְּלוֹ (בִּשְׁבִילָה) שֶׁתִּתְגָּרֵשׁ בּוֹ, הַשָּׁלִיחַ (מב) נֶאֱמָן, אֲפִלּוּ אִם שְׁלָשְׁתָּם בְּעִיר אַחַת. וְיֵשׁ אוֹמְרִים שֶׁאִם שְׁלָשְׁתָּם בְּעִיר אַחַת, הַבַּעַל נֶאֱמָן, דְּאִם אִיתָא דִּבְתוֹרַת גֵּרוּשִׁין יַהֲבֵהּ, לְדִידָהּ הֲוָה יָהֵיב לָהּ. וְדַוְקָא כְּשֶׁטּוֹעֵן שֶׁלְּפִקָּדוֹן נְתָנוֹ לוֹ, אֲבָל אִם טוֹעֵן שֶׁעֲשָׂאוֹ שָׁלִיחַ לְהוֹלָכָה, וְרוֹצֶה לַחֲזֹר בּוֹ קֹדֶם שֶׁיַּגִּיעַ לְיָדָהּ, אֵינוֹ נֶאֱמָן. וְאִם אֵינָם בְּעִיר אַחַת, הַשָּׁלִיחַ נֶאֱמָן, וְהוּא שֶׁבָּאִים בְּפָנֵינוּ עֵדִים שֶׁעֲשָׂאַתּוּ שָׁלִיחַ קַבָּלָה, וְהַשָּׁלִיחַ אוֹמֵר שֶׁמְּסָרוֹ לוֹ בִּפְנֵי עֵדִים. הגה: יֵשׁ אוֹמְרִים דַּוְקָא שֶׁהַגֵּט יוֹצֵא מִתַּחַת יָדוֹ, אֲבָל אֵין הַגֵּט בְּיָדוֹ אֵינוֹ נֶאֱמָן, אֲפִלּוּ הָיָה לוֹ עֵדִים שֶׁרָאוּהוּ תַּחַת יָדוֹ (כֵּן מַשְׁמַע מֵהַטּוּר לְדַעַת הָרֹא''שׁ). וְלִסְבָרָא זוֹ טוֹב לִזָּהֵר שֶׁלֹּא לְגָרֵשׁ עַל יְדֵי שָׁלִיחַ כְּשֶׁהַבַּעַל וְהָאִשָּׁה בְּעִיר אַחַת, מִשּׁוּם דְּמָצֵי מִפָּק מִנֵּיהּ חֻרְבָה, שֶׁאִם יִטְעַן שֶׁלֹּא נְתָנוֹ לוֹ לְגֵרוּשִׁין, שֶׁהוּא נֶאֱמָן. הגה: וְאֵין חִלּוּק בָּזֶה בֵּין שְׁלִיחַ הוֹלָכָה לִשְׁלִיחַ קַבָּלָה (כ''כ הָרִי''ף). מִיהוּ, בִּזְמַן שֶׁהַרְשָׁאָה בְּיָדוֹ שֶׁנַּעֲשָׂה שָׁלִיחַ לְגָרֵשׁ, אֵין חִלּוּק בֵּין אִם הַבַּעַל בָּעִיר אוֹ לֹא (מהר''ם פַּדָּוואָה סִימָן ג'). וְאִם הָאִשָּׁה אוֹמֶרֶת: בְּפָנַי קִבְּלוֹ שָׁלִיחַ לְגֵרוּשִׁין, נֶאֱמֶנֶת. וְיֵשׁ אוֹמְרִים דַּוְקָא כְּשֶׁהַגֵּט בְּיַד הָאִשָּׁה:
 באר היטב  (מב) נאמן. אפילו בלא מיגו:


נו הָיָה הַגֵּט יוֹצֵא מִיַּד הָאִשָּׁה וְהִיא אוֹמֶרֶת: שָׁלִיחַ זֶה נְתָנוֹ לִי לְגֵרוּשִׁין, וְהַשָּׁלִיחַ אוֹמֵר: כֵּן נְתַתִּיו לָהּ וּלְגֵרוּשִׁין, וְהַבַּעַל אוֹמֵר: לֹא נְתַתִּיו לוֹ אֶלָּא לְפִקָּדוֹן, הַשָּׁלִיחַ נֶאֱמָן וְהִיא מְגֹרֶשֶׁת. וְאִם אָבַד הַגֵּט וְאֵין עֵדִים שֶׁרָאוּ אוֹתוֹ בְּיָדָהּ, אַף עַל פִּי שֶׁהַבַּעַל אוֹמֵר: לְגֵרוּשִׁין נְתַתִּיו לַשָּׁלִיחַ, וְהַשָּׁלִיחַ אוֹמֵר: נְתַתִּיו לָהּ, הֲרֵי זוֹ סְפֵק מְגֹרֶשֶׁת; שֶׁהֲרֵי הֻחְזְקָה אֵשֶׁת אִישׁ, וְאֵין כָּאן אֶלָּא עֵד אֶחָד וּבַעַל. וַאֲפִלּוּ אָמְרָה הָאִשָּׁה: בְּפָנַי נְתָנוֹ לוֹ לְגֵרוּשִׁין וּנְתָנוֹ הַשָּׁלִיחַ לִי, הוֹאִיל וְהַבַּעַל וְהַשָּׁלִיחַ מְסַיְּעִים אוֹתָהּ אֶפְשָׁר שֶׁתָּעִיז פָּנֶיהָ, וְשֶׁמָּא לֹא נִתְגָּרְשָׁה: 

נז שְׁלִיחַ קַבָּלָה שֶׁקִּבֵּל הַגֵּט לְאִשָּׁה, וּשְׁלָחוֹ לָהּ בִּפְנֵי שְׁנֵי עֵדִים, וְהִגִּיעַ הַגֵּט לְיָדָהּ וּנְטָלַתּוּ, וַהֲרֵי הַגֵּט יוֹצֵא מִתַּחַת יָדָהּ, וְהִיא אֵינָהּ יוֹדַעַת אִם בַּעְלָהּ שְׁלָחוֹ לָהּ אוֹ שְׁלִיחַ קַבָּלָה שֶׁלָּהּ אוֹ שְׁלוּחוֹ שֶׁל בַּעַל, הֲרֵי זוֹ מְגֹרֶשֶׁת. וְאִם בָּא הַבַּעַל וְעִרְעֵר שֶׁלֹּא כְּתָבוֹ, אוֹ שֶׁהוּא גֵּט בָּטֵל, יִתְקַיֵּם בְּחוֹתְמָיו, שֶׁהֲרֵי עֵדִים מְעִידִים שֶׁהַגֵּט שֶׁנָּתְנוּ לָהּ יָצָא מִתַּחַת יַד שְׁלוּחָהּ שֶׁיָּדוֹ כְּיָדָהּ, וְאַף עַל פִּי שֶׁהִיא אֵינָהּ יוֹדַעַת הֲרֵי הָעֵדִים יָדְעוּ. וְאִם לֹא נִתְקַיֵּם, אֵינָהּ מְגֹרֶשֶׁת. וְיֵשׁ אוֹמְרִים שֶׁאִם שְׁלָשְׁתָּם בְּעִיר אַחַת, אִכָּא לְמֵיחַשׁ שֶׁמָּא יֹאמַר הַבַּעַל: לְפִקָּדוֹן נְתַתִּיו. וַאֲפִלּוּ אֵינָן בְּעִיר אַחַת, יֵשׁ אוֹמְרִים דְּאֵין הַשָּׁלִיחַ נֶאֱמָן רַק כְּשֶׁהַגֵּט בְּיָדוֹ (כֵּן מַשְׁמַע מֵהַטּוּר לְדַעַת הָרֹא''שׁ) דְּהָוֵי כְּשָׁלִישׁ שֶׁיִּתְבָּאֵר בְּחֹשֶׁן הַמִּשְׁפָּט סִימָן נ''ו: 

נח כֵּיוָן שֶׁהַשּׁוֹלֵחַ גֵּט לְאִשְׁתּוֹ אֵינוֹ גֵּט עַד שֶׁיַּגִּיעַ לְיָדָהּ, הוּא חַיָּב בִּמְזוֹנוֹתֶיהָ וּבְכָל תְּנָאֵי כְּתֻבָּה עַד שֶׁיַּגִּיעַ לְיָדָהּ אוֹ לְיַד שְׁלִיחַ קַבָּלָה. וְאִם מֵת קֹדֶם שֶׁיַּגִּיעַ, אֵין גֵּט לְאַחַר מִיתָה: 

נט הַשּׁוֹלֵחַ גֵּט לְאִשְׁתּוֹ, וּבִטְּלוֹ קֹדֶם שֶׁיַּגִּיעַ לְיָדָהּ, הֲרֵי זֶה בָּטֵל. וְאִם הִגִּיעַ לְיָדָהּ, אֵינוֹ יָכוֹל לְבַטְּלוֹ, אֲפִלּוּ בְּתוֹךְ כְּדֵי דִּבּוּר. הגה: יֵשׁ אוֹמְרִים דְּמוּמָר אֵינוֹ יָכוֹל לַעֲשׂוֹת שָׁלִיחַ לְהוֹלִיךְ גֵּט לְאִשְׁתּוֹ, דְּחַיְשִׁינָן שֶׁמָּא יְבַטְּלֶנּוּ (מהרי''ו סִי' קכ''ו). וְאַף אִם מְקַבֵּל עָלָיו בְּחֵרֶם וּבִשְׁבוּעָה שֶׁלֹּא לְבַטְּלוֹ, לָא מְהַנֵּי, דְּחָיְשִׁינָן שֶׁמָּא יַעֲבֹר עַל שְׁבוּעָתוֹ. וְיֵשׁ אוֹמְרִים דְּהַמוּמָר עוֹשֶׂה הַשָּׁלִיחַ תְּחִלָּה שָׁלִיחַ לְקַבָּלָה וְאוֹמֵר לַשָּׁלִיחַ: זְכֵה בְּגֵט זֶה לְאִשְׁתִּי פְּלוֹנִית וּבוֹ תְּהֵא מְגֹרֶשֶׁת וְכוּ', וְנוֹתְנוֹ לַשָּׁלִיחַ, וְאַחַר כָּךְ חוֹזֵר וְלָקְחוֹ מִן הַשָּׁלִיחַ וְעוֹשֶׁה אוֹתוֹ שָׁלִיחַ לְהוֹלָכָה, וְאוֹמֵר: הוֹלֵךְ גֵּט לְאִשְׁתִּי וְכוּ' (ת''ה סִימָן רל''ז וּבִפְסָקָיו סִימָן מ''ב), וְכֵן נוֹהֲגִין. אֲבָל לֹא יַעֲשֶׂה הַשָּׁלִיחַ תְּחִלָּה שָׁלִיחַ לְהוֹלָכָה וְאַחַר כָּךְ שָׁלִיחַ לְקַבָּלָה. וּכְבָר נִתְבָּרֵר כָּל זֶה לְעֵיל סִימָן ק''מ סָעִיף י''א: 

ס לְכַתְּחִלָּה אֵין לוֹ לְבַטְּלוֹ אֶלָּא בִּפְנֵי הַשָּׁלִיחַ עַצְמוֹ אוֹ בְּפָנֶיהָ, אֲבָל בְּדִיעֲבַד אֲפִלּוּ בִּטְּלוֹ שֶׁלֹּא בִּפְנֵיהֶם, מְבֻטָּל, וְהוּא שֶׁיְּבַטְּלֶנּוּ בִּפְנֵי (מג) שְׁנַיִם. הגה: וְאֵין הַבַּעַל נֶאֱמָן לוֹמַר שֶׁבִּטְּלוֹ, אֶלָּא אִם כֵּן הַשָּׁלִיחַ אוֹ הָאִשָּׁה מוֹדִים (מד) בַּדָּבָר אוֹ שֶׁיֵּשׁ לוֹ עֵדִים שֶׁבִּטְּלוֹ (ב''י וְכֵן הוּא בְּהַגָּהוֹת אֲשֵׁרִ''י בְּפֶּרֶק הַשּׁוֹלֵחַ). יֵשׁ אוֹמְרִים דְּאֵלּוּ הַשְּׁנַיִם שֶׁמְּבַטֵּל לִפְנֵיהֶם הַשָּׁלִיחַ צְרִיכִים לִהְיוֹת בְּיַחַד, אֲבָל זֶה שֶׁלֹּא בִּפְנֵי זֶה, לֹא. אֲבָל אִם מְבַטֵּל הַגֵּט עַצְמוֹ, אֲפִלּוּ לְאַחַר שֶׁנִּכְתַּב, מְהַנֵּי אֲפִלּוּ זֶה שֶׁלֹּא בִּפְנֵי זֶה (רִיבָ''שׁ סִי' רל''ב):
 באר היטב  (מג) שנים. אבל כשמבטל בפני השליח א''צ שנים כ''ה דעת הרמב''ם וטור. אבל תוס' ר''פ השולח מסופקים בזה ב''ש: (מד) בדבר. ואם הגט בידה וקידש אותה איש אחר אינה נאמנת לומר דביטל זה השליחות לאסור א''ע על השני גם כשהמגרש כהן אינה נאמנת להתיר את עצמה לו עיין ב''ש:


סא שְׁלָחוֹ עַל יְדֵי שְׁנַיִם אוֹ עַל יְדֵי עֲשָׂרָה, יָכוֹל לְכַתְּחִלָּה לְבַטֵּל זֶה שֶׁלֹּא בִּפְנֵי זֶה, וְאוֹתָם שֶׁבִּטֵּל שְׁלִיחוּתָם בָּטֵל, וְאֵינָם יְכוֹלִין לְעַשׂוֹת שְׁלוּחִים אֶלָּא אִם כֵּן יִתְמַנּוּ פַּעַם אַחֶרֶת. וּבַעֲשָׂרָה שֶׁעֲשָׂאוּם שְׁלוּחִים, (בֵּין) לִכְתֹּב וְלִתֵּן גֵּט בֵּין שֶׁעֲשָׂאָם שְׁלוּחִים לְהוֹלָכָה, אִם בִּטֵּל מִקְצָתָם לֹא נִתְבַּטְּלוּ כֻּלָּם. וְיֵשׁ מִי שֶׁאוֹמֵר, דְּבִשְׁלִיחוּת, אִם בִּטֵּל אֶחָד מֵהֶם נִתְבַּטְּלוּ כֻּלָּם: 

סב בַּמֶּה דְּבָרִים אֲמוּרִים שֶׁהוּא בָּטֵל, כְּשֶׁבִּטְּלוֹ בְּפֵרוּשׁ. אֲבָל אִם לֹא בִּטְּלוֹ בְּפֵרוּשׁ, אַף עַל פִּי שֶׁגִּלָּה דַּעְתּוֹ שֶׁחָפֵץ בְּבִטּוּלוֹ, כְּגוֹן שֶׁאָמַר לוֹ הַשָּׁלִיחַ: לֹא נְתַתִּיו לָהּ עֲדַיִן, וְאָמַר: בָּרוּךְ הַטּוֹב וְהַמֵּטִיב, וְכַיּוֹצֵא בָּזֶה, אֵינוֹ בָּטֵל. וְלֹא עוֹד, אֶלָּא אֲפִלּוּ הָיָה מְחַזֵּר (מה) לָרוּץ אַחַר הַשָּׁלִיחַ לְבַטְּלוֹ, וְלֹא הִסְפִּיק לְהַגִּיעַ אֵלָיו עַד שֶׁהִגִּיעַ לְיָדָהּ, אֵינוֹ בָּטֵל. הגה: וְכֵן אִם אוֹמֵר לַשָּׁלִיחַ: הַחֲזֵר לִי גֵּט זֶה וַאֲנִי נוֹתֵן לְךְ גֵּט אַחֵר, אֵינוֹ אֶלָּא גִּלּוּי דַּעַת וְאֵינוֹ בָּטֵל (מָרְדְּכַי רֵישׁ הִתְקַבֵּל). כָּתַב כְּתָב אַחַר הַשָּׁלִיחַ שֶׁלֹּא לִתֵּן הַגֵּט, הָוֵי בִּטּוּל, דְּיָכוֹל לְבַטֵּל עַל יְדֵי כְּתִיבָה (תְּשׁוּבַת הָרַ''ן בַּבֵּית יוֹסֵף). הַשּׁוֹלֵחַ גֵּט לְאִשְׁתּוֹ וְאָמַר לַשָּׁלִיחַ: אִם תִּרְצֶה הָאִשָּׁה לָבֹא אֵלַי (מו) אֲקַיְּמֶנָּה, וְאִם לֹא פְּטֹר אוֹתָה בַּגֵּט, וְהָלַךְ הַבַּעַל מִן הָעִיר הַהִיא, וְאַחַר כָּךְ בָּאתָה הָאִשָּׁה עִם הַשָּׁלִיחַ לְאוֹתָהּ הָעִיר, יָכוֹל הַשָּׁלִיחַ לִתֵּן הַגֵּט, דְּהָא לֹא בָּאתָה הָאִשָּׁה אֶל הַבַּעַל, כִּי יָצָא מִן הָעִיר קֹדֶם בּוֹאָהּ. וַאֲפִלּוּ הָיָה הַבַּעַל בָּעִיר, אִם לֹא יוּכַל לְהִתְפַּיֵּס עִמָּהּ יוּכַל הַשָּׁלִיחַ לִתֵּן הַגֵּט, דְּמַה שֶּׁאָמַר תְּחִלָּה: אִם תָּבֹא אֵלַי אֲקַיְּמֶנָּה, אֵינוֹ אֶלָּא דְּבָרִים בְּעָלְמָא, וְלֹא הָוֵי אֶלָּא גִּלּוּי דַּעַת, שֶׁאֵינוֹ כְּלוּם (טוּר בְּשֵׁם תְּשׁוּבַת הָרֹא''שׁ):
 באר היטב  (מה) לרוץ. וה''ה אם עשה שליח לבטל והשליח לא ביטל עד שבא לידה: (מו) אקיימנה. ט''ז כתב דאיירי בשלח שליח סתם להוליך גט לאשתו ואחר שעשה אותו לשליח אמר לו אם תרצה וכו' אז הוי גילוי מלתא. אבל אם בעת שעשה אותו לשליח אמר לו בעת שתרצה וכו' או תוך כדי דיבור אז השליחות נעשה ע''מ כן. ואז אם ראובן בעיר ולא יוכל להתפייס עמה א''י ליתן לה הגט ב''ש:


סג בְּאֵיזֶה לְשׁוֹנוֹת מְבַטֵּל גֵּט, אָמַר: בָּטֵל הוּא, אִי אֵיפְשִׁי בּוֹ, גֵּט זֶה לֹא יוֹעִיל, לֹא יַתִּיר, לֹא יַעֲזֹב, לֹא יְשַׁלַּח, לֹא יְגָרֵשׁ, יְהֵא כַּחֶרֶס, הֲרֵי הוּא כַּחֶרֶס; אִם אָמַר אֶחָד מִלְּשׁוֹנוֹת אֵלּוּ וְכַיּוֹצֵא בָּהֶם, הֲרֵי זֶה בִּטְּלוֹ. אֲבָל אִם אָמַר: גֵּט זֶה אֵינוֹ גֵּט, פָּסוּל הוּא, אֵינוֹ מוֹעִיל, אֵינוֹ מַתִּיר, אֵינוֹ מְשַׁלֵּחַ, אֵינוֹ מְגָרֵשׁ, חֶרֶס הוּא; לֹא אָמַר כְּלוּם. אָמַר: גֵּט זֶה בָּטֵל, וְלֹא אָמַר: הוּא, אוֹ שֶּׁאָמַר: גֵּט זֶה בָּטַל, שֶׁמַּשְׁמָעוֹ פֹּעַל (מז) עָבַר, כְּמוֹ ''חָמַק עָבַר'' (שִׁיר הַשִּׁירִים ה, ו) הֲרֵי זֶה סָפֵק:
 באר היטב  (מז) עבר. בטל בפתת תחת הטי''ת לשון עבר. וצירי תחת הטי''ת משמע להבא:


סד יֵשׁ מִי שֶׁאוֹמֵר, שֶׁאִם אָמַר: יְהֵא פָּסוּל, בִּטְּלוֹ. אָמַר: לֹא תֵצֵא לִצְמִיתוּת, הָוֵי בָּטֵל, וּכְאִלּוּ אָמַר: הַיּוֹם אֵין אַתְּ אִשְׁתִּי וּלְמָחָר אַתְּ אִשְׁתִּי (ב''י בְּשֵׁם תְּשׁוּבַת הָרַ''ן סִימָן מ''ג): 

סה אִם לֹא גִּלָּה (מח) דַּעְתּוֹ מִתְּחִלָּה שֶׁרוֹצֶה לְבַטְּלוֹ, וְאָמַר אֶחָד מִלְּשׁוֹנוֹת שֶׁאֵינָם מוֹעִילִים לְבַטֵּל הַגֵּט, מִכָּל מָקוֹם עִרְעוּר הוּא, לְפוֹסְלוֹ, וְצָרִיךְ שֶׁיִּתְקַיֵּם בְּחוֹתְמָיו:
 באר היטב  (מח) דעתו. אבל אם גילה דעתו לבטל אז לא הוי ביטול דקי''ל גילוי דעת בגט לאו כלום הוא וערעור גט לא הוי דהא ראינו דכוונתו הי' לבטל ולא לערער ב''ש:


סו הַשּׁוֹלֵחַ גֵּט בְּיַד שָׁלִיחַ וּבִטֵּל הַגֵּט, הֲרֵי זֶה חוֹזֵר וּמְגָרֵשׁ בּוֹ כְּשֶׁיִּרְצֶה, שֶׁלֹּא בִּטֵּל מִתּוֹרַת גֵּט אֶלָּא מִתּוֹרַת שְׁלִיחוּת. לְפִיכָךְ, אִם הָיָה הַגֵּט בְּיַד הַבַּעַל וּבִטְּלוֹ, כְּגוֹן שֶּׁאָמַר: גֵּט זֶה בָּטֵל הוּא, אֵינוֹ מְגָרֵשׁ בּוֹ (מט) לְעוֹלָם. וְכֵן אִם פֵּרַשׁ בְּעֵת שֶׁבִּטְּלוֹ, וְהוּא בְּיַד הַשָּׁלִיחַ, וְאָמַר: גֵּט שֶׁשָּׁלַחְתִּי הֲרֵי הוּא בָּטֵל מִלִּהְיוֹת גֵּט, אֵינוֹ מְגָרֵשׁ בּוֹ; וְאִם גֵּרַשׁ, הֲרֵי זוֹ סְפֵק מְגֹרֶשֶׁת:
 באר היטב  (מט) לעולם. ואם גירש ה''ז ספק עב''ש:


סז מִי שֶׁשָּׁלַח גֵּט לְאִשְׁתּוֹ, וְחָזַר וּבִטְּלוֹ בִּפְנֵי שְׁנַיִם אֲחֵרִים; וְכֵן מִי שֶׁמָּסַר מוֹדָעָא עַל הַגֵּט, מַכִּין אוֹתוֹ מַכַּת מַרְדּוּת, מִפְּנֵי שֶׁגּוֹרֵם לִהְיוֹת מַמְזֵרִים: 

סח שָׁלִיחַ שֶׁהֵבִיא גֵּט, אֵין חוֹשְׁשִׁין שֶׁמָּא בִּטְּלוֹ הַבַּעַל אוֹ שֶׁמָּא מָסַר מוֹדָעָא, וְנוֹתְנוֹ לָאִשָּׁה בְחֶזְקָת שֶׁהוּא חַי, אֲפִלּוּ הִנִּיחוֹ זָקֵן אוֹ חוֹלֶה. וְיֵשׁ אוֹמְרִים דַּוְקָא חוֹלֶה בִּידֵי (נ) שָׁמַיִם, אֲבָל הֻכָּה וְנַעֲשָׂה טְרֵפָה, דִּינוֹ כְּגוֹסֵס (הַגָּהוֹת אַלְפָסִי). אֲבָל אִם הִנִּיחוֹ גּוֹסֵס, לֹא יִתְּנֶנּוּ לָהּ, שֶׁרֹב גּוֹסְסִים לְמִיתָה; וְאִם נְתָנוֹ לָהּ, הֲרֵי זוֹ סְפֵק מְגֹרֶשֶׁת. וְיֵשׁ מִי שֶׁאוֹמֵר, דְּהָא דְּאָמְרִינָן בְּזָקֵן, דַּוְקָא בְּפָחוֹת מִבֶּן שְׁמוֹנִים אוֹ מִבֶּן מֵאָה וָמַעְלָה, אֲבָל מִבֶּן שְׁמוֹנִים (טוּר בְּשֵׁם הָרְמַ''ה) עַד בֶּן מֵאָה, דִּינוֹ כְּגוֹסֵס:
 באר היטב  (נ) שמים. ובשבו''י נסתפק הראב''ח סי' ע''א שלא ליתן אותו לכתחלה בחזקת שהוא קיים עיין כנה''ג דף קס''ה ע''ב:


סט עִיר שֶׁהִקִּיפוּהָ חַיִל מֵאוֹתוֹ מַלְכוּת, וְהָיוּ בְּמָצוֹר, וּסְפִינָה הַמְטֹרֶפֶת בַּיָּם, וְהַיּוֹצֵא לִדּוֹן בְּדִינֵי נְפָשׁוֹת, הֲרֵי אֵלּוּ בְּחֶזְקַת חַיִּים; וְאִם הָיָה גֵּט אֶחָד מֵהֶם בְּיַד שָׁלִיחַ, נוֹתְנוֹ לְאִשְׁתּוֹ וְתִהְיֶה בְּחֶזְקַת מְגֹרֶשֶׁת. אֲבָל עִיר שֶׁכְּבָשׁוּהָ כְּבָר, אוֹ עִיר שֶׁהִקִּיפוּהָ חַיִל מִמַּלְכוּת אַחֶרֶת, וּסְפִינָה שֶׁאָבְדָה בַּיָּם, וְהַיּוֹצֵא לֵהָרֵג בְּדִינֵי (נא) כּוּתִים, וּמִי שֶׁגּוֹרָרְתוֹ חַיָּה אוֹ שְׁטָפוֹ נָהָר אוֹ נָפְלָה עָלָיו מַפֹּלֶת, נוֹתְנִים עֲלֵיהֶם חָמְרֵי חַיִּים וְחָמְרֵי מֵתִים, וְאִם הָיָה גֵּט אֶחָד מֵהֶם בְּיַד הַשָּׁלִיחַ אֵינוֹ נוֹתְנוֹ לְאִשְׁתּוֹ, וְאִם נְתָנוֹ לָהּ, הֲרֵי זוֹ סְפֵק מְגֹרֶשֶׁת. וְאִם נוֹדַע שֶׁמֵּת הַבַּעַל קֹדֶם שֶׁיַּגִּיעַ גֵּט לְיָדָהּ, אֵינוֹ גֵּט:
 באר היטב  (נא) עכו''ם. ולכמה פוסקים בין בדא''ה בין בד''י הוי ספק עיין ב''ש וע''ל סי' י''ג ס''ק קי''ג:




סימן קמב - דין המביא גט בחוצה לארץ
ובו י''ט סעיפים 
א שָׁלִיחַ שֶׁהֵבִיא גֵּט מִמָּקוֹם לְמָקוֹם בְּחוּצָה לָאָרֶץ, אוֹ מֵאֶרֶץ יִשְׂרָאֵל לְחוּצָה לָאָרֶץ, אוֹ מִחוּצָה לָאָרֶץ לְאֶרֶץ יִשְׂרָאֵל, אִם הָיָה הַשָּׁלִיחַ עוֹמֵד בִּשְׁעַת כְּתִיבַת הַגֵּט וַחֲתִימָתוֹ, הֲרֵי זֶה אוֹמֵר בִּפְנֵי שְׁנַיִם: בְּפָנַי נִכְתַּב (א) וּבְפָנַי נֶחְתַּם, וְאַחַר כָּךְ יִתֵּן לָהּ בִּפְנֵיהֶם וְתִתְגָּרֵשׁ בּוֹ; וְאַף עַל פִּי שֶׁאֵין עֵדָיו יְדוּעִים אֶצְלֵנוּ. וַאֲפִלּוּ הָיוּ שְׁמוֹת עֵדָיו כִּשְׁמוֹת הַכּוּתִים, אֵין חוֹשְׁשִׁין לָהֶם. וְאִם בָּא הַבַּעַל וְעָמַד וְעִרְעֵר, אֵין מַשְׁגִּיחִין (ב) בּוֹ. לְפִיכָךְ, אַף הַנָּשִׁים שֶׁאֵינָן נֶאֱמָנוֹת לוֹמַר: מֵת בַּעְלָהּ, נֶאֱמָנוֹת לְהָבִיא גֵּט זֶה וְלוֹמַר: בְּפָנַי נִכְתַּב וּבְפָנַי נֶחְתַּם. וְכֵן שָׁלִיחַ שֶׁהֵבִיא גֵּט בֵאֶרֶץ יִשְׂרָאֵל וְאָמַר: בְּפָנַי נִכְתַּב וּבְפָנַי נֶחְתַּם, אַף עַל פִּי שֶׁאֵינוֹ צָרִיךְ, אִם יָבֹא הַבַּעַל וִיעַרְעֵר, אֵין מַשְׁגִּיחִין בּוֹ. וְאִם אֵין הַשָּׁלִיחַ עוֹמֵד בִּשְׁעַת כְּתִיבָה וַחֲתִימָה, לֹא יִנָּתֵן לָהּ אֶלָּא אִם כֵּן נִתְקַיֵּם בְּחוֹתְמָיו. וְיֵשׁ לַשָּׁלִיחַ לִהְיוֹת מִכְּלַל הַשְּׁלֹשָׁה שֶׁקִּיְּמוּ אוֹתוֹ; וְאִם לֹא נִתְקַיֵּם, וְנָתַן לָהּ, הֲרֵי זֶה פָּסוּל, עַד שֶׁיִּתְקַיֵּם. וְאִם בָּא הַבַּעַל וְעִרְעֵר, וְלֹא נִתְקַיֵּם, אֵינָהּ מְגֹרֶשֶׁת. אָבַד הַגֵּט, הֲרֵי זוֹ סְפֵק מְגֹרֶשֶׁת. וּמִפְּנֵי מָה הִצְרִיכוּ לוֹמַר: בְּפָנַי נִכְתַּב וּבְפָנַי נֶחְתַּם, בְּחוּצָה לָאָרֶץ, כְּדֵי שֶׁלֹּא תִּהְיֶה הָאִשָּׁה צְרִיכָה לְקַיְּמוֹ אִם יָבֹא הַבַּעַל וִיעַרְעֵר, מִפְּנֵי שֶׁאֵין עֵדִים מְצוּיִים לְקַיְּמוֹ מִמָּקוֹם לְמָקוֹם בְּחוּצָה לָאָרֶץ. וְנִרְאֶה לִי, דְּהָאִדָּנָא, אֲפִלּוּ בְּאֶרֶץ יִשְׂרָאֵל צָרִיךְ לוֹמַר: בְּפָנַי נִכְתַּב וּבְפָנַי נֶחְתַּם. הגה: וּבַזְּמַן הַזֶּה, הַמֵּבִיא גֵּט, אֲפִלּוּ מִבַּיִת לְבַיִת בְּעִיר אַחַת, צָרִיךְ לוֹמַר: בְּפָנַי נִכְתַּב וּבְפָנַי נֶחְתַּם (תּוֹסָפוֹת רֵישׁ גִּטִּין). וְעַיֵּן לְעֵיל סִימָן קמ''א סָעִיף נ''ה, דְּאֵין לִתְּנוֹ בִּזְמַן שֶׁהַבַּעַל בָּעִיר. יֵשׁ אוֹמְרִים דְּאִם יֵשׁ לַשָּׁלִיחַ הַרְשָׁאָה וְכָתַב בָּהּ מִי הֵם עֵדֵי הַגֵּט, דְּזֶה מִקְּרֵי נִתְקַיֵּם בְּחוֹתְמָיו, וְאִם כֵּן אֵין הַשָּׁלִיחַ צָרִיךְ לוֹמַר: בְּפָנַי נִכְתַּב וּבְפָנַי נֶחְתַּם (רַשְׁבָּ''א סִימָן תקס''א וּמָרְדְּכַי רֵישׁ הִתְקַבֵּל). וְיֵשׁ חוֹלְקִים וְאוֹמְרִים דְּהַרְשָׁאָה לֹא מִקְּרֵי קִיּוּם (רִיבָ''שׁ סִימָן שי''ח וּבִסְדָרִים). וְכֵן נוֹהֲגִין דְּשָׁלִיחַ אוֹמֵר: בְּפָנַי נִכְתַּב וּבְפָנַי נֶחְתַּם, אַף כְּשֶׁיֵּשׁ לוֹ הַרְשָׁאָה, וְאֵין לְשַׁנּוֹת:
 באר היטב  (א) ובפ''נ. ויש מי שכתב שלא יהא השליח סופר מפני שצ''ל אני כתבתיו ואין זה כתקנת חכמים שצריך שיאמר בפ''נ ובפ''נ. אבל הרדב''ז כתב דאפי' יאמר כתבתיו מותר למנות תחלה לסופר שליח עיין כנה''ג דף קס''ט ע''א. אם לאחר שאמר השליח בפ''נ ובפ''נ ושאלוהו אם נכתב לשמה ואמר שאינו יודע כשר תומת ישרים סי' י''ט. אם לא אמר בפ''נ ובפ''נ ושאלוהו ב''ד נכתב ונחתם לפניך ואמר הן לא מהני תומת ישרים סי' ל''ז ול''ח. אם אומר בפני נכתב ואינו אומר בפני נחתם אלא שאומר ידעתי עיין כנה''ג דף קס''ט ע''א: (ב) בו. וגובה הכתובה מן הלקוחות. ול''ד למ''ש סי' קמ''א סעיף נ''ג דאינה גובה מלקוחות דשם אין היתר גמור דהא יש לחוש שמא יבוא עוד ויערער אבל כאן מותרת לגמרי ואין מועיל ערעור הבעל. מיהו תוס' כתובה אין גובה מלקוחות אבל מבעל עצמו גובה אפילו תוס' כתובה עיין ב''ש:


ב בַּעַל שֶׁהֵבִיא רְאָיָה בְּרוּרָה בִּשְׁנֵי עֵדִים שֶׁגֵּט זֶה שֶׁנֶּאֱמַר בּוֹ: בְּפָנַי נִכְתַּב וּבְפָנַי נֶחְתַּם, מְזֻיָּף הוּא, הֲרֵי זֶה בָּטֵל: 

ג כְּשֵׁם שֶׁאֵין צָרִיךְ לְקַיֵּם (ג) הַגֵּט כְּשֶׁאוֹמֵר: בְּפָנַי נִכְתַּב וּבְפָנַי נֶחְתַּם, כָּךְ אֵין צָרִיךְ לְקַיֵּם עֵדֵי הַשְּׁלִיחוּת, אֶלָּא נֶאֱמָן לוֹמַר שֶׁהַבַּעַל עֲשָׂאוֹ שָׁלִיחַ בְּעֵדִים, אַף עַל פִּי שֶׁאֵין מַכִּירִין חֲתִימַת עֵדֵי הַשְּׁלִיחוּת, אוֹ אֲפִלּוּ אֵין לוֹ שׁוּם עֵדוּת בַּשְּׁלִיחוּת אֶלָּא שֶׁאָמַר שֶׁהַבַּעַל עֲשָׂאוֹ שָׁלִיחַ כָּרָאוּי, נֶאֱמָן. וְעַיֵּן לְעֵיל סִימָן קמ''א סָעִיף י''א וְסָעִיף כ''ד כֵּיצַד נוֹהֲגִין לְכַתְּחִלָּה:
 באר היטב  (ג) הגט. אשה שנתגרשת צריכה כתב מב''ד שנתגרשה ואין הרב נאמן להעיד ע''ז ב''ש:


ד בַּמֶּה דְּבָרִים אֲמוּרִים, שֶׁנּוֹתְנוֹ לָהּ בִּפְנֵי שְׁנַיִם כְּשֶׁאֵין הַשָּׁלִיחַ קָרוֹב אוֹ פָּסוּל, אֲבָל אִם הוּא קָרוֹב אוֹ פָּסוּל, צָרִיךְ לִתְּנוֹ לָהּ בִּפְנֵי ג' זוּלָתוֹ. הגה: וְיֵשׁ אוֹמְרִים דְּיֵשׁ לְהַחֲמִיר, אֲפִלּוּ אֵין הַשָּׁלִיחַ קָרוֹב אוֹ פָּסוּל, לִתְּנוֹ לָהּ לִפְנֵי שְׁלשָׁה, כְּדֵי שֶׁלֹּא יָבֹא לִתְּנוֹ לָהּ בִּפְנֵי שְׁנַיִם אַף כְּשֶׁהוּא קָרוֹב אוֹ פָּסוּל (טוּר בְּשֵׁם הָרִי''ף), וְכֵן נוֹהֲגִין. וְיֵשׁ מַחֲמִירִין עוֹד, לִטֹּל שְׁנַיִם אֲחֵרִים לְעֵדֵי מְסִירָה, וְלֹא יִהְיוּ קְרוֹבִים לַדַּיָּנִים וְלֹא לָאִישׁ וְלֹא לָאִשָּׁה, גַּם הַשְּׁלשָׁה שֶׁיּוֹשְׁבִים לֹא יִהְיוּ קְרוֹבִים לְעֵדֵי הַגֵּט, וְלֹא לַשָּׁלִיחַ, (בְּסֵדֶר גִּטִּין). וְעַיֵּן לְעֵיל סִימָן קמ''א סָעִיף ל''ג. יֵשׁ מַחֲמִירִים וְאוֹמְרִים דְּהָרַב הַנּוֹטֵל שָׂכָר מִסֵּדֶר נְתִינַת הַגֵּט לֹא יִהְיֶה אֶחָד מִשְּׁלשָׁה הַיּוֹשְׁבִים לְדַיָּנִים, אֶלָּא יוֹשִׁיב ג' אֲחֵרִים וְהָרַב שׁוֹאֵל כָּל הַשְּׁאֵלוֹת וּמְסַדֵּר הַנְּתִינָה (בְּסֵדֶר גִּטִּין, כֵּן עָשָׂה מהרא''י): 

ה אוֹתָם שֶׁנָּתְנוֹ לָהּ בִּפְנֵיהֶם אֵין צְרִיכִין לֵישֵׁב. וּכְשֶׁאוֹמֵר הַשָּׁלִיחַ: בְּפָנַי נִכְתַּב וּבְפָנַי נֶחְתַּם, צָרִיךְ לַעֲמֹד. וְיֵשׁ מִי שֶׁאוֹמֵר, שֶׁלְּכַתְּחִלָּה צְרִיכִים לֵישֵׁב, אוֹתָם שֶׁאוֹמֵר בִּפְנֵיהֶם: בְּפָנַי נִכְתַּב וּבְפָנַי נֶחְתַּם. וּלְכַתְּחִלָּה יִתְּנוֹ לָהּ בַּיּוֹם וְלֹא בַּלַּיְלָה (בִּנְיָמִין זְאֵב סִימָן קכ''ב): 

ו אוֹמֵר: בְּפָנַי נִכְתַּב וּבְפָנַי נֶחְתַּם, בְּשָׁעָה שֶׁנּוֹתְנוֹ לְיַד הָאִשָּׁה אוֹ סָמוּךְ לוֹ מִיָּד תּוֹךְ כְּדֵי דִּבּוּר. לְפִיכָךְ, נְתָנוֹ לָהּ וְלֹא הִסְפִּיק לוֹמַר: בְּפָנַי נִכְתַּב וּבְפָנַי נֶחְתַּם עַד שֶׁנִּשְׁתַּתֵּק, פָּסוּל, עַד שֶׁיִּתְקַיֵּם בְּחוֹתְמָיו: 

ז אִם אֵחַר מִלְּאוֹמְרוֹ יוֹתֵר מִתּוֹךְ כְּדֵי דִּבּוּר, אוֹ שֶׁלֹּא אֲמָרוֹ בִּפְנֵי הָאִשָּׁה (טוּר), אוֹ שֶׁנְּתָנוֹ לָהּ בֵּינוֹ לְבֵינָהּ; אַף עַל פִּי שֶׁנִּשֵּׂאת, נוֹטְלוֹ מִמֶּנָּה וְחוֹזֵר וְנוֹתְנוֹ לָהּ בִּפְנֵי שְׁנַיִם, וְאוֹמֵר בִּפְנֵיהֶם: בְּפָנַי נִכְתַּב וּבְפָנַי נֶחְתַּם. וְאִם לֹא נְטָלוֹ מִמֶּנָּה, הֲרֵי זֶה פָּסוּל, עַד שֶׁיִּתְקַיֵּם בְּחוֹתְמָיו. הגה: וְלָכֵן, אִלֵּם לֹא יוּכַל לְהָבִיא גֵּט, אַף עַל פִּי שֶׁיּוּכַל לִכְתֹּב: בְּפָנַי נִכְתַּב וּבְפָנַי נֶחְתַּם, דְּצָרִיךְ לוֹמַר בְּפִיו (רִיבָ''שׁ סִימָן ר''מ). וְיֵשׁ אוֹמְרִים דְּצָרִיךְ לְאָמְרוֹ בִּלְשׁוֹן הַקֹּדֶשׁ, וְהַיְנוּ: בְּפָנַי נִכְתַּב וּבְפָנַי נֶחְתַּם (כֵּן מַשְׁמַע מֵהָרֹא''שׁ פ''ק מִסֵדֶר גִּטִּין). וְאִם עַם הָאָרֶץ הוּא, מַקְרִין אוֹתוֹ מִלָּה בְּמִלָּה וּמוֹדִיעִים לוֹ בְּלַעַ''ז הַפֵּרוּשׁ (גַּם זֶה בִּסְדָרִים). מִיהוּ, בְּדִיעֲבַד אִם אֲמָרוֹ בִּלְשׁוֹן לַעַ''ז, נִרְאֶה לִי דְּכָשֵׁר: 

ח וְאִם לֹא אָמַר הַשָּׁלִיחַ: בְּפָנַי נִכְתַּב וּבְפָנַי נֶחְתַּם, וּמֵת הַבַּעַל, אֵין תַּקָּנָה לִטְּלוֹ מִמֶּנָּה וְלַחֲזֹר וְלִתְּנוֹ לָהּ וְלוֹמַר: בְּפָנַי נִכְתַּב וּבְפָנַי נֶחְתַּם, וְאֵין לוֹ תַּקָּנָה אֶלָּא לְהִתְקַיֵּם בְּחוֹתְמָיו: 

ט שָׁלִיחַ שֶׁעוֹשֶׂה שָׁלִיחַ, יַעֲשֶׂנּוּ בִּפְנֵי בֵּית דִּין, דְּהַיְנוּ שְׁנַיִם וְהוּא מִצְטָרֵף עִמָּהֶם אִם הוּא כָּשֵׁר לְדִין, וְאוֹמֵר: בְּפָנַי נִכְתַּב וּבְפָנַי נֶחְתַּם בְּשָׁעָה שֶׁנּוֹתְנוֹ לַשָּׁלִיחַ, וְכֵן אַחֵר לְאַחֵר, עַד מֵאָה. וְכָל אֶחָד אוֹמֵר בִּפְנֵי בֵּית דִּין בִּשְׁעַת נְתִינָה אוֹ תּוֹךְ כְּדֵי דִּבּוּר (בְּסֵדֶר גִּטִּין): שְׁלִיחַ בֵּית דִּין אֲנִי. וְכֵן יֹאמַר הָאַחֲרוֹן כְּשֶׁנּוֹתְנוֹ לְיָדָהּ. הגה: וְלָאו דַּוְקָא הַאי לִשָּׁנָא, אֶלָּא הוּא הַדִּין אִם אוֹמֵר: אֲנִי הַשָּׁלִיחַ נַעֲשֵׂיתִי לִפְנֵי בֵּית דִּין, סָגֵי (מ''כ תִּקוּן יָשָׁן). וַאֲפִלּוּ לֹא אָמַר כְּלוּם, אִם יֵשׁ לוֹ הַרְשָׁאָה, וְהוּא בִּמְקוֹם (ד) עִגּוּן, יֵשׁ לְהָקֵל (רִיבָ''שׁ סִימָן שי''ח). וְכֵן יֹאמַר כָּל אֶחָד לַחֲבֵרוֹ: הִנְנִי פְּלוֹנִי בַּר פְּלוֹנִי מְמַנֶּה אוֹתְךְ פְּלוֹנִי בַּר פְּלוֹנִי לִהְיוֹת שָׁלִיחַ בִּמְקוֹמִי וּבַחֲרִיקַאי וְיִהְיֶה יָדְךְ כְּיָדִי כוּ' לְגָרֵשׁ פְּלוֹנִית בַּת פְּלוֹנִי אִשְׁתּוֹ שֶׁל פְּלוֹנִי בַּר פְּלוֹנִי בְּכָל מָקוֹם שֶׁתִּמְצְאֶנָּה וְהִנְנִי נוֹתֵן לְךְ רְשׁוּת לַעֲשׂוֹת שָׁלִיחַ וּשְׁלִיחַ שָׁלִיחַ וְכוּ' וּמִיָּד שֶׁיַּגִּיעַ הַגֵּט לְיַד פְּלוֹנִית בַּת פְּלוֹנִי אֵשֶׁת פְּלוֹנִי בַּר פְּלוֹנִי תְּהֵא מְגֹרֶשֶׁת כוּ' (הַכֹּל בְּסֵדֶר גִּטִּין), כְּדֶרֶךְ שֶׁנִּתְבָּאֵר לְקַמַּן בְּסֵדֶר הַגֵּט סָעִיף ל'. וְאֵין שְׁלִיחַ בֵּית דִּין צָרִיךְ הַרְשָׁאָה כְּמוֹ שָׁלִיחַ הָרִאשׁוֹן, אֲבָל נוֹהֲגִין בְּהַרְשָׁאָה כְּמוֹ בַּשָּׁלִיחַ הָרִאשׁוֹן (רִיבָ''שׁ סִימָן נ''ג). וְעַיֵּן לְעֵיל סִימָן קמ''א סָעִיף כ''ד. וַאֲפִלּוּ לֹא הָיוּ חֲתוּמִים עַל הַהַרְשָׁאָה רַק שְׁנַיִם, וְכָּתְבוּ בִּלְשׁוֹן עֵדוּת וְלֹא בִּלְשׁוֹן דַּיָּנוּת, נֶאֱמָן הַשָּׁלִיחַ הַשֵּׁנִי לוֹמַר שֶׁהָיוּ ג' אוֹ שֶׁהוּא הָיָה עִמָּהֶם, וְלֹא שַׁיָּךְ בָּזֶה אֵין עֵד נַעֲשָׂה דַּיָּן (רִיבָ''שׁ סִימָן שי''ח). וְלֹא חַיְשִׁינַן לְבֵית דִּין טוֹעִין, אֶלָּא אִם כֵּן אָנוּ מַכִּירִין בְּאוֹתָן שֶׁסִּדְּרוּ הַגֵּט שֶׁאֵין בְּקִיאִין, שֶׁאָז אֲפִלּוּ כָּתוּב כַּהֹגֶן חוֹשְׁשִים לָהֶם (גַּם זֶה שָׁם):
 באר היטב  (ד) עיגון. אע''ג דכתב בסעיף א' דהרשאה לא מיקרי קיום מ''מ לענין זה מהני הרשאה ב''ש:


י כְּשֶׁבָּא לַעֲשׂוֹת שָׁלִיחַ אַחֵר, אֵין צָרִיךְ שֶׁיִּהְיֶה בְּפָנָיו, אֶלָּא אוֹמֵר בְּבֵית דִּין: הֲרֵי פְּלוֹנִי שְׁלוּחִי, אֲפִלּוּ שֶׁלֹּא בְּפָנָיו. וְכֵן יָכוֹל לִמְסֹר שְׁלִיחוּת לְבֵית דִּין שֶׁהֵם יַעֲשׂוּ שְׁלוּחִים אֲחֵרִים, וִיכוֹלִים לַעֲשׂוֹת שָׁלִיחַ שֶׁלֹּא בִּפְנֵי שָׁלִיחַ רִאשׁוֹן. הגה: וְיֵשׁ אוֹמְרִים דְּלֹא מְהַנֵּי שֶׁיֹּאמַר: שְׁלִיחַ בֵּית דִּין אֲנִי, מֵאַחַר שֶׁלֹּא שָׁמַע שֶׁהַשָּׁלִיחַ אוֹמֵר: בְּפָנַי נִכְתַּב וּבְפָנַי נֶחְתַּם, אֶלָּא צָרִיךְ שֶׁיִּהְיֶה לוֹ הַרְשָׁאָה אוֹ שֶׁיִּתְקַיֵּם הַגֵּט בְּחוֹתְמָיו (רִיבָ''שׁ סִי' נ''ג): 

יא הַסוּמָא בִּשְׁנֵי (ה) עֵינָיו, אֵינוֹ יָכוֹל לְהָבִיא גֵּט שֶׁל חוּצָה לָאָרֶץ, מִפְּנֵי שֶׁאֵינוֹ יָכוֹל לוֹמַר: בְּפָנַי נִכְתַּב (ו) (ז) וּבְפָנַי נֶחְתַּם. לְפִיכָךְ, אִם נִכְתַּב וְנֶחְתַּם בְּפָנָיו כְּשֶׁהוּא פָּתוּחַ, וְנִסְתָּמֵא, הֲרֵי זֶה אוֹמֵר: [בִּפְנֵי שְׁלשָׁה] בְּפָנַי נִכְתַּב וּבְפָנַי נֶחְתַּם, וְנוֹתְנוֹ לָהּ. וְהוּא שֶׁמַּכִּיר הָאִשָּׁה בִּטְבִיעוּת קוֹל. וְאִם אֵינוֹ מַכִּירָהּ בִּטְבִיעוּת קוֹל, לֹא מְהַנֵּי מַה שֶּׁאֲחֵרִים אוֹמְרִים לוֹ שֶׁהִיא זֹאת, אַף עַל גַּב דִּמְהַנֵּי בְּפִקֵּחַ. וּבָעֵינָן גַּבֵּי פִּקֵּחַ שְׁנֵי עֵדִים כְּשֵׁרִים שֶׁאֵינָן (ח) קְרוֹבִים וְלֹא פְּסוּלִים (ת''ה סִימָן רל''ח):
 באר היטב  (ה) עיניו. אם הם שנים שלוחים המביאים הגט אפי' ב' סומים כשרים מהרח''ש בתשובה סי' ג': (ו) ובפ''נ. וקול קולמוס לא מהני בסומא משום אם יאמר בפ''נ ובפני נחתם מיחזי כשקרא ואם יאמר שמעתי קל קולמוס לא יאמר כתיקון חז''ל וע''ל ס''ק א' מש''ש: (ז) ובפ''נ. היינו בפני ג' דוקא עיין ב''ש: (ח) קרובים. ובדיעבד אם נשאת מהני אפי' קרוב או אשה כמו בהכרת החלוץ ב''ש:


יב אִם יֵשׁ עֵדִים שֶׁהַבַּעַל מָסַר לְסוּמָא זֶה גֵּט זֶה לְגֵרוּשִׁין, כָּשֵׁר, שֶׁהֲרֵי כֵּיוָן שֶׁיֵּשׁ עֵדִים אֵינוֹ צָרִיךְ לוֹמַר: בְּפָנַי נִכְתַּב וּבְפָנַי נֶחְתַּם, וְיָהִיב לַהּ בְּאַפֵּי הַנְהוּ סַהֲדֵי גּוּפַיְהוּ. וְאִם נִתְקַיֵּם בְּחוֹתְמָיו, כָּשֵׁר בְּכָל (ט) גַּוְנָא:
 באר היטב  (ט) גוונא. כלומר אפי' היה סומא מעיקרא אפי' אין כאן [עדים] שמסר לו הגט אבל מ''מ צריך להכיר את האיש והאשה בטביעות קול. ודעת הרמב''ם דאפי' נתקיים הגט בחותמיו סומא פסול להביא את הגט מדרבנן דגזרו נתקיים אטו לא נתקיים מהריב''ל וכנה''ג דף ק''ע:


יג הָאִישׁ שֶׁנָּתַן גֵּט לְאִשְׁתּוֹ, וְנִכְתַּב וְנֶחְתַּם בְּפָנֶיהָ, וְאָמַר לָהּ: הֲרֵי אַתְּ שָׁלִיחַ לְהוֹלָכָה עַד בֵּית דִּין (י) פְּלוֹנִי וְהֵם יַעֲמִידוּ שָׁלִיחַ וְיִתְּנוּ לִיךְ גֵּט זֶה וְתִתְגָּרְשִׁי בּוֹ, הֲרֵי זוֹ נֶאֱמֶנֶת לוֹמַר בִּפְנֵיהֶם: בְּפָנַי נִכְתַּב וּבְפָנַי נֶחְתַּם. וּצְרִיכָה לְאָמְרוֹ בְּשָׁעָה שֶׁהַגֵּט יוֹצֵא מִתַּחַת יָדָהּ (טוּר וְהָרֹא''שׁ). וְהֵם נוֹטְלִים אוֹתוֹ וְנוֹתְנִים לְשָׁלִיחַ לִתְּנוֹ לָהּ כְּמַאֲמַר הַבַּעַל. וְאִם לֹא הִתְנָה עָלֶיהָ הַבַּעַל תְּנַאי זֶה, וַהֲרֵי הַגֵּט יוֹצֵא מִתַּחַת יָדָהּ, אֵינָהּ צְרִיכָה לוֹמַר כְּלוּם, וַהֲרֵי הִיא בְּחֶזְקַת מְגֹרֶשֶׁת, וְאַף עַל פִּי שֶׁלֹּא נִתְקַיְּמָה חֲתִימַת יְדֵי הָעֵדִים; שֶׁעֵדִים הַחֲתוּמִים עַל הַגֵּט, כְּמִי שֶׁנֶּחְקְרָה עֵדוּתָן בְּבֵית דִּין דָּמֵי, כָּל זְמַן שֶׁאֵין מְעַרְעֵר. וַאֲפִלּוּ אָמַר לָהּ: אַל תִּתְגָּרְשִׁי בּוֹ אֶלָּא בְּבֵית דִּין פְּלוֹנִי, תְּנָאָה בְּעָלְמָא הוּא; וּכְשֶׁתָּבֹא לְאוֹתוֹ בֵּית דִּין וְהַגֵּט בִּרְשׁוּתָהּ, מִתְגָּרֶשֶׁת בְּקַבָּלָתָה רִאשׁוֹנָה, וְאֵינָהּ צְרִיכָה לוֹמַר בְּפָנַי נִכְתַּב וּבְפָנַי נֶחְתַּם:
 באר היטב  (י) פלוני. אם שולח ע''י א' ליתן הגט לשלוחו אז הראשון לא הוי שליח לגירושין כלל דאינו עושה אלא מעשה קוף וא''נ בדיבורו בפ''נ ובפ''נ. עב''ש:


יד וְיֵשׁ חוֹלְקִים וְאוֹמְרִים שֶׁאֵין לְהַתִּירָהּ לִנָּשֵׂא עַל יְדֵי גֵּט שֶׁיּוֹצֵא מִתַּחַת יָדָהּ, אִם לֹא נִתְקַיֵּם בְּחוֹתְמָיו, אַף עַל פִּי שֶׁאֵין עָלָיו עוֹרְרִים, שֶׁמֵּעוֹלָם לֹא שָׁמְעוּ מִי שֶׁנָּהַג קֻלָּא כָּזוֹ. הגה: בַּעַל שֶׁמֵּבִיא גֵּט לְאִשְׁתּוֹ, וְהוּא בְּעַצְמוֹ הוֹלִיכוֹ מִמָּקוֹם שֶׁכָּתְבוּ אוֹתוֹ עַד מְקוֹם הַנְּתִינָה, צָרִיךְ לְמָסְרוֹ לָהּ כְּשָׁלִיחַ, וְצָרִיךְ לוֹמַר: בְּפָנַי נִכְתַּב (יא) וּבְפָנַי נֶחְתַּם, כְּמוֹ הַשָּׁלִיחַ, כְּדֵי שֶׁלֹּא לָבֹא לִטְעוֹת גַּם בְּשָׁלִיחַ אַחֵר, מֵאַחַר שֶׁעַכְשָׁיו אֵינָן בְּנֵי תּוֹרָה (ב''י בְּשֵׁם א''ח):
 באר היטב  (יא) ובפ''נ. ב''ש הניח בצ''ע דלא גזרינן אטו שליח אחר ע''ש:


טו נִכְתַּב מִקְצָת הַגֵּט בְּפָנָיו, וְנֶחְתַּם כֻּלּוֹ בְּפָנָיו, אִם מִקְצָתוֹ הָרִאשׁוֹן הוּא, הֲרֵי זֶה אוֹמֵר: בְּפָנַי נִכְתַּב וּבְפָנַי נֶחְתַּם, אֲפִלּוּ לֹא נִכְתַּב בּוֹ אֶלָּא שִׁיטָה אַחַת בְּפָנָיו, וַאֲפִלּוּ שָׁמַע קוֹל קוּלְמוּס כּוֹתֵב, וְחָתְמוּ הָעֵדִים (יב) בְּפָנָיו, הֲרֵי זֶה אוֹמֵר: בְּפָנַי נִכְתַּב וּבְפָנַי נֶחְתַּם. וְכֵן אִם יָצָא הַסוֹפֵר לַשּׁוּק, וְחָזַר וְהִשְׁלִים הַגֵּט, אֵינוֹ חוֹשֵׁשׁ שֶׁמָּא אַחֵר מְצָאוֹ וְאָמַר לוֹ וּלְשֵׁם אִשָּׁה אַחֶרֶת כְּתָבוֹ. וְאִם בָּא לְהַחֲמִיר וְלַעֲמֹד עַל כְּתִיבַת כֻּלּוֹ אֵין שׁוֹמְעִין לוֹ, שֶׁלֹּא לְהוֹצִיא לַעַז עַל גִּטִּין הָרִאשׁוֹנִים. וְכָל זֶה בִּכְתִיבָתוֹ, אֲבָל בַּחֲתִימָתוֹ צָרִיךְ לַעֲמֹד עֲלֵיהֶם מִתְּחִלָּה וְעַד סוֹף:
 באר היטב  (יב) בפניו. משמע בחתימות העדים לא מהני קול הקולמוס. ולכאורה תמוה הוא דהא כתבו תוס' ורא''ש דאין להכשיר סומא ע''י קול קולמוס משום דנראה כשקר אם יאמר בפ''נ ובפ''נ כמש''ל בס''ק ו' ואי ס''ל בחתימה לא מהני קול קולמוס אפי' מי שאינו סומא. מה הקשו בסומא וצ''ע. ועיין כנה''ג דף ק''ע ע''א מ''ש:


טז אָמַר: בְּפָנַי נִכְתַּב, וְלֹא אָמַר: וּבְפָנַי נֶחְתַּם, אוֹ אָמַר: בְּפָנַי נֶחְתַּם, וְלֹא אָמַר: וּבְפָנַי נִכְתַּב, אוֹ שֶׁאָמַר: בְּפָנַי נִכְתַּב חֶצְיוֹ הָאַחֲרוֹן וְנֶחְתַּם כֻּלּוֹ, אוֹ שֶׁאָמַר: בְּפָנַי נִכְתַּב כֻּלּוֹ וְנֶחְתַּם עֵד אֶחָד אֲבָל לֹא הָעֵד הַשֵּׁנִי, אֵינוֹ כְּלוּם. אֲפִלּוּ אִם הוּא אֶחָד מֵעֵדֵי הַגֵּט, וְאָמַר: הָעֵד הָאֶחָד חָתַם בְּפָנַי, וְזֹאת הִיא חֲתִימָתִי, יִתְקַיֵּם בְּחוֹתְמָיו. וְאִם הֵעִיד הוּא וְאַחֵר (יג) עִמּוֹ עַל חֲתִימַת הָעֵד הַשֵּׁנִי שֶׁלֹּא חָתַם בְּפָנָיו, שַׁפִּיר דָּמֵי. וְאֵין צָרִיךְ לוֹמַר אִם הֵעִידוּ שְׁנַיִם אֲחֵרִים עַל חֲתִימַת אוֹתוֹ הָעֵד שֶׁלֹּא חָתַם בְּפָנָיו:
 באר היטב  (יג) עמו. אבל הוא לבדו אם מעיד דיודע חתימות השני שלא חתם בפניו לא מהני לדעת התוס'. ולרש''י מהני עיין כנה''ג קס''ט ע''א. בעל שצוה לסופר ולעדים שיכתוב ויחתמו גט כשר עד מאה עד שיצא הגט כשר. והשליח ראה צוואת הבעל לסופר ולעדים ותיקון הקלף והקולמס והדיו והתחיל ליכתוב הגט ולא יצא כהוגן. ונכתב גט אחר שלא בפני השליח ויצא כהוגן ואותו הגט השני נחתם בפני השליח. המחבר תומת ישרים סי' ל''ח הכשיר והגאון מהר''ש ויליסוד כתב דפסול. ומהרח''ש הכריע כבעל תומת ישרים כנה''ג דף ק''ע ע''א:


יז הָיוּ שְׁלשָׁה עֵדִים חֲתוּמִים בּוֹ, וְהַשְּׁנַיִם חָתְמוּ בְּפָנָיו, אַף עַל פִּי שֶׁהָאֶחָד חָתַם שֶׁלֹּא בְּפָנָיו אֵין בְּכָךְ כְּלוּם: 

יח עָשָׂה הַבַּעַל שְׁנַיִם שְׁלוּחִים לְהוֹלִיךְ גֵּט לְאִשְׁתּוֹ, אַף עַל פִּי שֶׁלֹּא נִכְתַּב וְנֶחְתַּם (יד) בִּפְנֵיהֶם, נוֹתְנִים אוֹתוֹ לָהּ וְתִהְיֶה מְגֹרֶשֶׁת; וְהוּא שֶׁהָיוּ כְּשֵׁרִים לְהָעִיד, שֶׁהֲרֵי אֵין הַבַּעַל יָכוֹל לְעַרְעֵר בְּגֵט זֶה אַף עַל פִּי שֶׁאֵינוֹ מְקֻיָּם שֶׁהֲרֵי שְׁלוּחָיו הֵם עֵדָיו. וְיֵשׁ אוֹמְרִים דְּאִם בָּא הַבַּעַל (טו) וְעִרְעֵר, צָרִיךְ לְהִתְקַיֵּם בְּחוֹתְמָיו (טוּר, וְכֵן מַשְׁמַע מֵהָרַ''ן לְדַעַת ב''י). וְיֵשׁ אוֹמְרִים שֶׁאֲפִלּוּ לֹא עָשָׂה שָׁלִיחַ אֶלָּא אֶחָד, וְהַשֵּׁנִי מֵעִיד שֶׁבְּפָנָיו נָתַן הַבַּעַל לְזֶה הַגֵּט לְהוֹלִיךְ לְאִשְׁתּוֹ, אֵין צָרִיךְ לוֹמַר: בְּפָנַי נִכְתַּב וּבְפָנַי נֶחְתַּם. וְיֵשׁ מִי שֶׁמַּצְרִיךְ בָּזֶה שֶׁיִּמְסְרֶנּוּ בִּפְנֵי עֵידֵי שְׁלִיחוּת עַצְמָם:
 באר היטב  (יד) בפניהם. ולהכי אפי' ב' סומים כשרים להביא הגט כמש''ל בשם הרח''ש ס''ק ה'. אע''ג דגבי אשה עצמה (שהביא) [שמביאה] את גיטה אע''ג דלא שכיחא אמרינן דצ''ל בפ''נ ובפ''נ כדי שלא תחלק בשליחות הכא שאני דלא גזרינן בתרי דלא שכיח אטו חד דשכיח הרא''ם ח''א סי' פ''ב כנה''ג ק''ע ע''ב. ועיין ב''ש ס''ק כ''ז ודו''ק: (טו) וערער. היינו שערער שנתן לה גט מזוייף. משא''כ כשטוען ומכחיש אותם שלא שלח אותם אינו נאמן לכ''ע:


יט שְׁנַיִם שֶׁמְּבִיאִים גֵּט, וְאֶחָד אוֹמֵר: בְּפָנַי נִכְתַּב, וְאֶחָד אוֹמֵר: וּבְפָנַי נֶחְתַּם, אִם אֵין שָׁלִיחַ אֶלָּא אֶחָד (טז) מֵהֶם, לֹא יִנָּתֵן לָהּ עַד שֶׁיִּתְקַיֵּם בְּחוֹתְמָיו. וְכֵן אִם שְׁנַיִם אוֹמְרִים: בְּפָנֵנוּ נִכְתַּב, וְאֶחָד שְׁלִישִׁי אוֹמֵר: בְּפָנַי נֶחְתַּם, אִם אֵין שָׁלִיחַ אֶלָּא אֶחָד, לֹא יִנָּתֵן לָהּ עַד שֶׁיִּתְקַיֵּם בְּחוֹתְמָיו. אָמַר אֶחָד: בְּפָנַי נִכְתַּב, וּשְׁנַיִם אוֹמְרִים: בְּפָנֵנוּ נֶחְתַּם, אַף עַל פִּי שֶׁאֵינוֹ יוֹצֵא מִתַּחַת יָדָם, כָּשֵׁר, שֶׁהֲרֵי נִתְקַיֵּם בְּחוֹתְמָיו. הגה: יֵשׁ אוֹמְרִים דְּאִם הֵבִיא הַשָּׁלִיחַ הַגֵּט מְקֻיָּם בְּחוֹתְמָיו, אַף עַל פִּי שֶׁאֵין מַכִּירִין חֲתִימוֹת דַּיָּנֵי הַקִּיּוּם, מִכָּל מָקוֹם בִּמְקוֹם דְּחָק וְעִגּוּן יֵשׁ לְהָקֵל וְלִסְמֹךְ עָלָיו, אַף עַל פִּי שֶׁלֹּא אָמַר הַשָּׁלִיחַ: בִּפְנֵי נִכְתַּב וּבְפָנַי נֶחְתַּם, הוֹאִיל וְאִי אֶפְשָׁר לְהַחֲזִיר וְלוֹמַר, יֵשׁ לִסְמֹךְ עַל הַחֲתִימוֹת, דְּמִן הַתּוֹרָה עֵדִים הַחֲתוּמִים עַל הַשְּׁטָר כְּמוֹ שֶׁנֶּחְקְרָה עֵדוּתָן בְּבֵית דִּין דָּמֵי (בֵּית יוֹסֵף בְּשֵׁם רַשְׁבַּ''ץ):
 באר היטב  (טז) מהם. והשני לא ידע דנמסר לזה דאל''כ כשר לי''א שהביא בסעיף הקודם:




סימן קמג - דין המגרש על תנאי
ובו כ''ג סעיפים 
א הַמְגָרֵשׁ עַל (א) תְּנַאי, אִם נִתְקַיֵּם הַתְּנַאי הֲרֵי זוֹ מְגֹרֶשֶׁת; וְאִם לֹא נִתְקַיֵּם הַתְּנַאי, אֵינָהּ מְגֹרֶשֶׁת; וַאֲפִלּוּ הוּא כֹּהֵן, מֻתֶּרֶת לוֹ. וּכְבָר נִתְבָּאֲרוּ מִשְׁפְּטֵי הַתְּנָאִים בְּסִימָן ל''ח:
 באר היטב  (א) תנאי. איש ואשה שהסכימו לגרש אלא שהאשה היתה רוצה להתגרש לחלוטין והאיש היה רוצה לגרש בתנאי ועמד הדבר ימים רבים. ושוב גירש ובשעת גירושין שכח התנאי. אם האיש תבע האשה לגרשה הגט הוא גט מוחלט בלי תנאי ואם האשה תבעה להתגרש הגט הוא על תנאי שהיה רוצה האיש מהרי''ט ח''ב ס''ק ל''ח. וכנה''ג קע''ב ע''א:


ב הַמְגָרֵשׁ עַל הַתְּנַאי, כְּשֶׁיִּתְקַיֵּם הַתְּנַאי תִּהְיֶה מְגֹרֶשֶׁת; בְּשָׁעָה שֶׁיִּתְקַיֵּם, לֹא בִּשְׁעַת נְתִינַת הַגֵּט לְיָדָהּ. לְפִיכָךְ, יֵשׁ לַבַּעַל לְבַטֵּל הַגֵּט, אוֹ לְהוֹסִיף עַל תְּנָאוֹ, אוֹ לְהַתְנוֹת תְּנַאי אַחֵר, כָּל זְמַן שֶׁלֹּא נִתְקַיֵּם הַתְּנַאי הָרִאשׁוֹן, אַף עַל פִּי שֶׁהִגִּיעַ לְיָדָהּ. וְאִם מֵת הַבַּעַל, אוֹ אָבַד הַגֵּט, אוֹ נִשְׂרַף, קֹדֶם שֶׁיִּתְקַיֵּם הַתְּנַאי, אֵינָהּ מְגֹרֶשֶׁת; וְאִם נִשֵּׂאת, תֵּצֵא. וְאִם אָמַר לָהּ: הֲרֵי אַתְּ מְגֹרֶשֶׁת מֵעַכְשָׁו, אוֹ מֵהַיּוֹם, עַל תְּנַאי כָּךְ וְכָךְ, אוֹ שֶׁאָמַר לָהּ: הֲרֵי אַתְּ מְגֹרֶשֶׁת עַל מְנָת כָּךְ וְכָךְ וְעַיֵּן לְקַמָּן סִי' קמ''ד סָעִיף ד' דְּיֵשׁ אוֹמְרִים דְּעַל מְנָת לָאו כְּמֵעַכְשָׁו דָּמֵי, כְּשֶׁיִּתְקַיֵּם הַתְּנַאי, תִּהְיֶה מְגֹרֶשֶׁת מִשְּׁעַת נְתִינַת הַגֵּט לְיָדָהּ; לְפִיכָךְ, אֵינוֹ יָכוֹל לְבַטֵּל הַגֵּט וְלֹא לְהוֹסִיף עַל תְּנָאוֹ מִשֶּׁהִגִּיעַ לְיָדָהּ; וְאִם אָבַד אוֹ נִשְׂרַף, (וַאֲפִלּוּ מֵת הַבַּעַל) קֹדֶם שֶׁיִּתְקַיֵּם הַתְּנַאי, הֲרֵי זוֹ מְקַיֶּמֶת הַתְּנַאי אַחַר מוֹתוֹ, וּכְבָר נִתְגָּרְשָׁה מִשְּׁעַת נְתִינַת הַגֵּט לְיָדָהּ. וּלְכַתְּחִלָּה לֹא תִּנָּשֵׂא קֹדֶם קִיּוּם הַתְּנַאי, וְאִם נִשֵּׂאת, יִפְרשׁ מִמֶּנָּה עַד שֶׁיִּתְקַיֵּם הַתְּנַאי. וּמִיהוּ, בִּתְנַאי שֶׁהוּא בְּיָדָהּ, וְהוּא בְּשֵׁב וְאַל תַּעֲשֶׂה, לֹא חַיְשִׁינָן שֶׁמָּא תַּעֲבֹר עָלָיו, וּלְפִיכָךְ מֻתֶּרֶת לִנָּשֵׂא מִיָּד, בִּתְנַאי דְּעַל מְנָת אוֹ מֵעַכְשָׁו. וְיֵשׁ אוֹמְרִים דַּאֲפִלּוּ לֹא אָמַר: מֵעַכְשָׁו וְלֹא מֵהַיּוֹם וְלֹא עַל מְנָת, דִּינוֹ כְּאוֹמֵר: מֵהַיּוֹם, מִשּׁוּם דִּזְמַנּוֹ שֶׁל גֵּט מוֹכִיחַ עָלָיו, הִלְכָּךְ, אָזְלִינָן בָּהּ לְחֻמְרָא. וְיֵשׁ אוֹמְרִים דַּאֲפִלּוּ בִּתְנַאי דְּמֵעַכְשָׁו יָכוֹל לְבַטְּלוֹ, וְיֵשׁ לְהַחֲמִיר (עִטּוּר, וְכֵן מַשְׁמָע בְּהָרֹא''שׁ): 

ג אָמַר לָהּ: עַל מְנָת שֶׁתִּתְּנִי לִי מָאתַיִם זוּז מִכָּאן וְעַד שְׁלשִׁים יוֹם, וּמֵת בְּתוֹךְ הַשְּׁלשִׁים יוֹם, קֹדֶם שֶׁנְּתָנָתַם לוֹ, אֵינָהּ יְכוֹלָה לְקַיֵּם הַתְּנַאי, שֶׁאִם תִּתֵּן לְיוֹרְשָׁיו אֵינוֹ כְּלוּם, וְכֵיוָן שֶׁכֵּן, כֵּיוָן שֶׁשָּׁלְמוּ שְׁלשִׁים יוֹם וְלֹא נָתְנָה לוֹ, בָּטְלוּ הַגֵּרוּשִׁין וְחוֹלֶצֶת אוֹ מִתְיַבֶּמֶת. וְאִם אָמַר לָהּ: עַל מְנָת שֶׁתִּתְּנִי לִי מָאתַיִם זוּז, וְלֹא קָבַע לָהּ זְמַן, וּמֵת קֹדֶם שֶׁתִּתֵּן לוֹ, אַף עַל פִּי שֶׁאָבַד הַגֵּט אוֹ נִקְרַע קֹדֶם שֶׁיָּמוּת, הֲרֵי זוֹ לֹא תִּנָּשֵׂא לְזָר עַד שֶׁתַּחֲלֹץ: 

ד אָמַר לָהּ: עַל מְנָת שֶׁתִּתְּנִי לִי מָאתַיִם זוּז מִכָּאן וְעַד שְׁלשִׁים יוֹם, וְנָתְנָה לוֹ בְּתוֹךְ שְׁלשִׁים יוֹם בְּעַל כָּרְחוֹ, וְהוּא אֵינוֹ רוֹצֶה לְקַבֵּל, הֲרֵי זֶה גֵּט (ב) פָּסוּל, עַד שֶׁתִּתֵּן מִדַּעְתּוֹ:
 באר היטב  (ב) פסול. ואם נשאת לא תצא. מיהו לדעת הרא''ש והרשב''א הוי ספק מגורשת. וכל זה כשהיא נתנה המעות בפניו אבל שלא בפניו לא הוי נתינה כלל. וכשהוא אינו בכאן ונתנה ביד ב''ד עיין בתשובת הרשב''א בב''י בח''מ סימן ע''ג. ועיין ב''ש ס''ק יו''ד. כתב הר''ם אלשקר סי' ל''א אפילו למ''ד נתינה בע''כ לא שמיה נתינה היינו דוקא היכי שאמר ע''מ שתתני לי ר' זוזי אבל האומר ע''מ שאתן לך מאתים זוז לכ''ע לא בעינן שיקבלם המקבל. וע''ל סימן נ''ז הביא הב''ש ס''ק ב' בשם מהרי''ט דאפילו בכה''ג לא הוי נתינה:


ה אָמַר לָהּ: עַל מְנָת שֶׁתִּתְּנִי לִי מָאתַיִם זוּז מִכָּאן וְעַד שְׁלשִׁים יוֹם, וְחָזַר וְאָמַר לָהּ בְּתוֹךְ הַשְּׁלשִׁים יוֹם; הֲרֵי הֵם מְחוּלִים לָךְ, אֵינָהּ (ג) מְגֹרֶשֶׁת, שֶׁהֲרֵי לֹא נַעֲשָׂה הַתְּנַאי. וְיֵשׁ אוֹמְרִים דְּהָנֵי מִלֵּי כְּשֶׁלֹּא אָמַר לָהּ אֶלָּא: הֲרֵי הֵם מְחוּלִים לָךְ לְבַד, אֲבָל אִם אָמַר לָהּ: לֶהֱוֵי גִּטָּא בְּלֹא שׁוּם תְּנַאי, הֲרֵי זוֹ מְגֹרֶשֶׁת וְאֵין צָרִיךְ לִטְּלוֹ מִמֶּנָּה:
 באר היטב  (ג) אינה מגורשת. ר''ל דהגט בטל בודאי ואין כאן אפילו ספק גט. וב''ח כתב בשם רש''י דהוי ספק מגורשת. וב''ש חולק עליו. וכן נמי אם שמה משכון ביד ב''ד בשביל המאתיי' זוז אינה מגורשת הרא''מ ח''א סי' פ''ה ואם מפרש שיועיל במחילת המאתיים זוז לאו לצעוריה קא מכוין אלא כל זמן שמקפיד עליהם כנה''ג קע''ג ע''ב:


ו אָמַר לָהּ: עַל מְנָת שֶׁתִּתְּנִי לִי כְּלִי פְּלוֹנִי אוֹ בֶּגֶד פְּלוֹנִי, וְאָבַד אוֹתוֹ כְּלִי אוֹ אוֹתוֹ בֶּגֶד, אוֹ נִגְנַב, אַף עַל פִּי שֶׁנָּתְנָה לוֹ אֶלֶף זוּז בְּדָמָיו, אֵינוֹ גֵּט עַד שֶׁתִּתֵּן אוֹתוֹ כְּלִי אוֹ אוֹתוֹ בֶּגֶד עַצְמוֹ, אוֹ שֶׁיֹּאמַר לָהּ: לֶהֱוֵי גִּטָּא בְּלֹא שׁוּם (ד) תְּנַאי. וְיֵשׁ מִי שֶׁאוֹמֵר, שֶׁאִם הוּא מִתְרַצֶּה בְּקַבָּלַת הַדָּמִים, הָוֵי גֵּט:
 באר היטב  (ד) תנאי. מלת בלא שום תנאי הם דברי הבעל בעצמו שאומר יהא גט בלא תנאי עיין ספר מקור ברוך סימן כ''ו. כנה''ג קע''ד ע''ב:


ז אָמַר לָהּ: עַל מְנָת שֶׁתִּתְּנִי לִי מָאתַיִם זוּז מִכָּאן עַד שְׁלשִׁים יוֹם, אֲפִלּוּ לֹא נָתְנָה לוֹ עַד יוֹם שְׁלשִׁים בְּסוֹפוֹ, מְגֹרֶשֶׁת. וְאִם אָמַר לָהּ בִּתְחִלָּה יוֹם רִאשׁוֹן לַחֹדֶשׁ, וְנָתְנָה לוֹ בְּסוֹף לֵיל רִאשׁוֹן לַחֹדֶשׁ הַשֵּׁנִי, הֲרֵי זוֹ סְפֵק מְגֹרֶשֶׁת: 

ח הִתְנָה עָלֶיהָ שֶׁתַּעֲשֶׂה דָּבָר זֶה, סְתָם, הֲרֵי זֶה כִּמְפָרֵשׁ יוֹם (ה) אֶחָד, הוֹאִיל וְלֹא פֵּרַשׁ כַּמָּה זְמַן תַּעֲשֶׂה. כֵּיצַד, אָמַר לָהּ: הֲרֵי זֶה גִּטֵּךְ עַל מְנָת שֶׁתַּעֲשִׂי עִמִּי מְלָאכָה, עַל מְנָת שֶׁתְּשַׁמְּשִׁי אֶת אַבָּא, עַל מְנָת שֶׁתֵּנִיקִי אֶת בְּנִי, אִם עָשְׂתָה עִמּוֹ מְלָאכָה אוֹ אִם שִׁמְּשָׁה אֶת אָבִיו יוֹם אֶחָד, אוֹ שֶׁהֵנִיקָה בְּנוֹ יוֹם אֶחָד בְּתוֹךְ הַזְּמַן שֶׁהַבֵּן יוֹנֵק בּוֹ וְהוּא בְּתוֹךְ כ''ד חֹדֶשׁ, הֲרֵי זֶה גֵּט. הגה: וְיֵשׁ אוֹמְרִים דְּצְרִיכָה לְשַׁמֵּשׁ הָאָב כָּל יְמֵי (ו) חַיָּיו, וּצְרִיכָה לְהֵנִיק הַתִּינוֹק עַד סוֹף כ''ד חֹדֶשׁ (טוּר בְּשֵׁם הָרֹא''שׁ). וְאִם מֵתוּ לְאַחַר שֶׁהִתְחִילָה לְקַיֵּם הַתְּנַאי רַק יוֹם (ז) אֶחָד, הָוֵי גֵּט (טוּר). מֵת הַבֵּן אוֹ מֵת אָבִיו קֹדֶם שֶׁתֵּנִיק אוֹ שֶׁתְּשַׁמֵּשׁ, אֵינוֹ גֵּט. אָמַר לָהּ: עַל מְנָת שֶׁתֵּנִיקִי אֶת בְּנִי אוֹ שֶׁתְּשַׁמְּשִׁי אֶת אָבִי שְׁתֵּי שָׁנִים, הֲרֵי זוֹ מַשְׁלֶמֶת הַזְּמַן שֶׁפֵּרַשׁ. מֵת הַבֵּן אוֹ הָאָב בְּתוֹךְ הַזְּמַן שֶׁפֵּרַשׁ, אוֹ שֶׁאָמַר הָאָב: אֵין רְצוֹנִי שֶׁתְּשַׁמְּשֵׁנִי, אֵינוֹ גֵּט, שֶׁהֲרֵי לֹא נִתְקַיֵּם הַתְּנַאי, וְכֵן כָּל כַּיּוֹצֵא בָּזֶה. וְיֵשׁ אוֹמְרִים דְּכָל שֶׁאֵין הָעִכּוּב מִמֶּנָּה, הָוֵי גֵּט (טוּר בְּשֵׁם ר''י), וְנִרְאֶה לִי, דְּאָזְלִינָן בְּכָל זֶה לְחֻמְרָא:
 באר היטב  (ה) א'. היינו בגיטין מסתמ' לצעורה מכוון מש''ה אמרינן דכוונתו רק יום א'. אבל בעלמא אמרינן אם ליתן מזונות או כיוצא בזה להנאתו מכוון כל ימי חייו קאמר בה''מ סי' ס' ב''ש: (ו) חייו. משום חומרא. ואם שמשה יום א' וקידש' אחר חוששין לקדושיו. ואם אמר ע''מ שתשלם שכר הנקה לכ''ע שכר ב' שנים קאמר ב''ש: (ז) א'. ל''ד אפי' שעה אחד ומתו די. ב''ש:


ט יֵשׁ אוֹמְרִים דְּכִי אָמְרִינָן דְּהֵנִיקָה אוֹ שִׁמְּשָׁה יוֹם אֶחָד הָוֵי גֵּט, לָאו דַּוְקָא יוֹם אֶחָד, דַּאֲפִלּוּ בְּשָׁעָה אַחַת סָגֵי. וְיֵשׁ מִי שֶׁאוֹמֵר, דְּיוֹם אֶחָד דַּוְקָא, כְּלֵיל שַׁבָּת וְיוֹמוֹ: 

י הַנּוֹתֵן גֵּט לְאִשְׁתּוֹ עַל מְנָת שֶׁתִּתֵּן לוֹ מָאתַיִם זוּז, וְחָזַר וְהִתְנָה עָלֶיהָ תְּנַאי אַחֵר בִּפְנֵי עֵדִים שֶׁתְּשַׁמֵּשׁ אָבִיו שְׁתֵּי שָׁנִים, לֹא בִּטְּלוּ דְּבָרָיו הָאַחֲרוֹנִים אֶת הָרִאשׁוֹנִים, אֶלָּא הֲרֵי זֶה כְּאוֹמֵר לָהּ: עֲשִׂי אֶחָד מִשְּׁנֵי תְּנָאִים, רָצָת מְשַׁמֶּשֶׁת, רָצָת נוֹתֶנֶת; וְאֵין אֶחָד מֵהָרִאשׁוֹנִים וְאֶחָד מֵהָאַחֲרוֹנִים מִצְטָרְפִים. אֲבָל אִם הִתְנָה עָלֶיהָ שֶׁתִּתֵּן לוֹ מָאתַיִם זוּז, וְחָזַר וְהִתְנָה בִּפְנֵי שְׁנַיִם שֶׁתִּתֵּן לוֹ שְׁלשׁ מֵאוֹת זוּז, כְּבָר בִּטֵּל הַתְּנַאי שֶׁל מָאתַיִם זוּז, וּצְרִיכָה לִתֵּן שְׁלשׁ מֵאוֹת זוּז. וְכֵן כָּל כַּיּוֹצֵא בָּזֶה. הגה: וְי''א דְּכָל זֶה דַּוְקָא בְּשֶׁלֹּא מָסַר לָהּ הַגֵּט לֹא בִּתְנַאי רִאשׁוֹן וְלֹא בִּתְנַאי שֵׁנִי, אֶלָּא אַחַר שְׁנֵי הַתְּנָאִים מָסַר לָהּ הַגֵּט בִּפְנֵי עֵדִים הָרִאשׁוֹנִים וְהָאַחֲרוֹנִים. אֲבָל מָסַר לָהּ הַגֵּט בִּשְׁעַת תְּנַאי הָרִאשׁוֹן אוֹ הַשֵּׁנִי, אוֹתוֹ תְּנַאי דַּוְקָא (הָרַ''ן פֶּרֶק מִי שֶׁאֲחָזוֹ): 

יא הֲרֵי זֶה גִּטֵּךְ וְהַנְּיָר שֶׁלִּי, אֵינָהּ מְגֹרֶשֶׁת, שֶׁאֵין זֶה כְּרִיתֻת. עַל מְנָת שֶׁתִּתְּנִי לִי אֶת הַנְּיָר, הֲרֵי זוֹ מְגֹרֶשֶׁת, וְתִתֵּן: 

יב הִתְנָה עַל דָּבָר שֶׁאִי אֶפְשָׁר לְקַיְּמוֹ, כְּגוֹן: עַל מְנָת שֶׁתַּעֲלִי לָרָקִיעַ, אוֹ שֶׁתֵּרְדִי לַתְּהוֹם, אוֹ שֶׁתִּבְלְעִי קָנֶה שֶׁל אַרְבַּע אַמּוֹת, אֵינוֹ תְּנַאי, וְהַגֵּט גֵּט. אֲבָל אִם הִתְנָה בְּדָבָר שֶׁאֶפְשָׁר לְקַיְּמוֹ, אֲפִלּוּ בְּאִסוּר, כְּגוֹן עַל מְנָת שֶׁתֹּאכְלִי בְּשַׂר חֲזִיר, הָוֵי תְּנַאי, שֶׁאֶפְשָׁר שֶׁתֹּאכְלֶנּוּ וְתִלְקֶה; וְאֵין זֶה מַתְנֶה עַל מַה שֶּׁכָּתוּב בַּתּוֹרָה, שֶׁאֵינוֹ מַתְנֶה שֶׁתֹּאכְלֶנּוּ עַל כָּל פָּנִים, שֶׁאִם לֹא תֹּאכְלֶנּוּ לֹא תִּתְגָּרֵשׁ. בַּמֶּה דְּבָרִים אֲמוּרִים, כְּשֶׁהָאִסוּר תָּלוּי בָּהּ לַעֲבֹר עָלָיו. אֲבָל אִם תָּלוּי בַּאֲחֵרִים, שֶׁאָמַר לָהּ: עַל מְנָת שֶׁתִּבָּעֲלִי לְאַבָּא, לֹא הָוֵי תְּנַאי, שֶׁאָבִיו לֹא יִשְׁמַע לָהּ לַעֲשׂוֹת אִסוּר: 

יג אָמַר לָהּ: עַל מְנָת שֶׁלֹּא תִּבָּעֲלִי לְאַבָּא, וְנִבְעֲלָה לוֹ, אֵינוֹ גֵּט. אֲבָל כָּל זְמַן שֶׁאֵין עֵדִים שֶׁנִּבְעֲלָה לוֹ, אֵין חוֹשְׁשִׁין שֶׁמָּא נִבְעֲלָה לוֹ. וּמֻתֶּרֶת לְהִנָּשֵׂא, וְאֵין חוֹשְׁשִׁין שֶׁמָּא תִּבָּעֵל לוֹ (טוּר): 

יד אָמַר לָהּ: עַל מְנָת שֶׁלֹּא תִּנָּשֵׂא לְאַבָּא, וְנִשֵּׂאת לוֹ, הָוֵי גֵּט, שֶׁאֵין לוֹ בָּהּ נִשּׂוּאִין: 

טו אָמַר לָהּ: עַל מְנָת שֶׁתִּנָּשְׂאִי לִפְלוֹנִי, אִם (ח) נִשֵּׂאת לוֹ, הֲרֵי זוֹ מְגֹרֶשֶׁת. אֲבָל אָמְרוּ חֲכָמִים: לֹא תִּנָּשֵׂא לוֹ, שֶׁלֹּא יֹאמְרוּ נְשׁוֹתֵיהֶם נוֹתְנִים בְּמַתָּנָה זֶה לְזֶה. הגה: וַאֲפִלּוּ לֹא הִתְנָה עִמָּהּ בְּפֵרוּשׁ שֶׁתִּנָּשֵׂא לִפְלוֹנִי, אֶלָּא שֶׁנִּכָּר שֶׁגֵּרְשָׁהּ מִשּׁוּם זֶה, כְּגוֹן שֶׁאוֹתוֹ פְּלוֹנִי נָתַן לוֹ מָמוֹן כְּדֵי לְגָרְשָׁהּ וְהוּא מַעֲלֶה לָהּ מְזוֹנוֹת כְּדֵי שֶׁיִּקָּחֶנָּה, וְכָל כַּיּוֹצֵא בָּזֶה (הַגָּהוֹת מָרְדְּכַי בְּקִדּוּשִׁין). וְאִם נִשֵּׂאת, לֹא תֵּצֵא. וְאִם נִשֵּׂאת לוֹ תְּחִלָּה, וְגֵרְשָׁהּ, מֻתֶּרֶת לַכֹּל, שֶׁהֲרֵי נִתְקַיֵּם הַתְּנַאי, נִשֵּׂאת לְאַחֵר קֹדֶם שֶׁתִּנָּשֵׂא לְאוֹתוֹ פְּלוֹנִי, תֵּצֵא מִמֶּנּוּ, וְלֹא יַחֲזֹר עוֹלָמִית, וּצְרִיכָה מִמֶּנּוּ גֵּט. וְהַוָּלָד מִמֶּנּוּ מַמְזֵר. הגה: נִשֵּׂאת אַחַר כָּךְ לְאוֹתוֹ פְּלוֹנִי שֶׁהִתְנָה עִמָּהּ הַבַּעַל, הָוֵי גֵּט לְמַפְרֵעַ וְאֵין הַבָּנִים מַמְזֵרִים (טוּר), אֲבָל לֹא יַחֲזִירָהּ עוֹלָמִית מִשּׁוּם דְּהָוֵי כְּמַחֲזִיר גְּרוּשָׁתוֹ (טוּר בְּשֵׁם הָרְמַ''ה). נִתְקַדְּשָׁה לְאַחֵר, תֵּצֵא וְלֹא תַּחֲזֹר לוֹ אֶלָּא אַחַר מִיתַת הַבַּעַל, אוֹ שֶׁיִּתֵּן לָהּ גֵּט אַחֵר בְּלֹא תְּנַאי (ג''ז שָׁם):
 באר היטב  (ח) נשאת לו. דוק' נשאת אבל (נתקדש) [נתקדשה] אינו גט. הרמ''ט ח''א סי' של''ג:


טז אָמַר לָהּ: עַל מְנָת שֶׁלֹּא תִּנָּשְׂאִי לִפְלוֹנִי עַד זְמַן פְּלוֹנִי, הֲרֵי זֶה גֵּט. וְיֵשׁ מִי שֶׁאוֹמֵר, שֶׁלֹּא תִּנָּשֵׂא עַד שֶׁיָּמוּת אוֹתוֹ פְּלוֹנִי. וְיֵשׁ מִי שֶׁאוֹמֵר, שֶׁמֻּתֶּרֶת לִנָּשֵׂא מִיָּד, כֵּיוָן שֶׁבְּיָדָהּ לְקַיְּמוֹ, שֶׁאִי אֶפְשָׁר לִנָּשֵׂא לוֹ אֶלָּא מִדַּעְתָּהּ. וְאֵין תַּקָּנָה לְהַתִּירָהּ לְאוֹתוֹ פְּלוֹנִי אֶלָּא אִם כֵּן יְקַדְּשֶׁנָּהּ הַמְגָרֵשׁ וְיַחֲזֹר וִיגָּרְשֶׁנָּהּ סְתָם, אוֹ שֶׁמֵּת הַבַּעַל קֹדֶם שֶׁנִּשֵּׂאת לְשׁוּם אָדָם (בַּב''י בְּשֵׁם הָרַשְׁבַּ''ץ). וְאִם נִשֵּׂאת לְאַחֵר, וְגֵרְשָׁהּ אוֹתוֹ הָאַחֵר, סְתָם, עֲדַיִן לֹא הֻתְּרָה לְאוֹתוֹ פְּלוֹנִי. וְאִם נִשֵּׂאת לוֹ, נִתְבַּטֵּל הַגֵּט, וּבָנֶיהָ אַף מֵהַשֵּׁנִי מַמְזֵרִים: 

יז זִנְּתָה עִם אוֹתוֹ פְּלוֹנִי, הַוָּלָד כָּשֵׁר וְהַגֵּט כָּשֵׁר; שֶׁלֹּא הִתְנָה אֶלָּא עַל נִשּׂוּאִין: 

יח אָמַר לָהּ: עַל מְנָת שֶׁתִּבָּעֲלִי לִפְלוֹנִי, נִתְקַיֵּם הַתְּנַאי, שֶׁנִּבְעֲלָה לוֹ, בֵּין בִּזְנוּת בֵּין בְּנִשּׂוּאִין, הֲרֵי זֶה גֵּט. וּלְכַתְּחִלָּה לֹא תִּבָּעֵל לוֹ, דְּהָא אֵינָהּ מְגֹרֶשֶׁת עַד שֶׁתִּבָּעֵל לוֹ, נִמְצֵאת תְּחִלַּת בִּיאָה בְּאִסוּר: 

יט עַל מְנָת שֶׁלֹּא תִּבָּעֲלִי לִפְלוֹנִי, הָוֵי גֵּט, וְלֹא תִּנָּשֵׂא עַד שֶׁיָּמוּת אוֹתוֹ פְּלוֹנִי, דְּחַיְשִׁינָן שֶׁמָּא תִּבָּעֵל לוֹ בְּאֹנֶס: 

כ צָרִיךְ שֶׁלֹּא יַתְנֶה עָלֶיהָ תְּנַאי שֶׁעוֹמֶדֶת בּוֹ כָּל יָמֶיהָ, כְּגוֹן עַל מְנָת שֶׁלֹּא תֹּאכְלִי בָּשָׂר אוֹ שֶׁלֹּא תִּשְׁתִּי יַיִן לְעוֹלָם, אוֹ כָּל יְמֵי חַיַּיְכִי, שֶׁאִם הִתְנָה כָּךְ אֵין זֶה כְּרִיתֻת. אֲבָל אִם אָמַר לָהּ: כָּל יְמֵי חַיַּי, אוֹ כָּל יְמֵי חַיֵּי פְּלוֹנִי, אוֹ עַד חֲמִישִׁים שָׁנָה, הֲרֵי זֶה גֵּט. וְיֵשׁ מִי שֶׁכָּתַב, שֶׁאֲפִלּוּ הִרְחִיב הַזְּמַן יוֹתֵר מִכְּדֵי חַיֵּי הָאָדָם, כֵּיוָן שֶׁהוּא דָּבָר פָּסוּק, הֲרֵי זֶה גֵּט: 

כא אָמַר לָהּ: עַל מְנָת שֶׁלֹּא תֵּלְכִי לְבֵית אָבִיךְ עַד זְמַן פְּלוֹנִי, אַף עַל פִּי שֶׁהַגֵּט כָּשֵׁר וְהַתְּנַאי קַיָּם, אֵין לְשׁוּם אָדָם לְהִשְׁתַּדֵּל בַּגֵּט שֶׁיִּנָּתֵן בִּתְנַאי זֶה, כִּי אִי אֶפְשָׁר לַעֲמֹד עַל נַפְשָׁהּ מִלֶּכֶת לְבֵית אָבִיהָ, וְנִמְצָא גֵּט בָּטֵל וּבָנֶיהָ מַמְזֵרִים. וְאִם הַמְגָרֵשׁ הוּא מֵאוֹתָם שֶׁכּוֹפִין לְהוֹצִיא, וְלֹא רָצָה לְגָרֵשׁ אֶלָּא בִּתְנַאי זֶה, כּוֹפִין אוֹתוֹ לְגָרֵשׁ בְּלֹא תְּנַאי זֶה: 

כב אָמַר לָהּ: עַל מְנָת שֶׁלֹּא תִּנָּשְׂאִי לִפְלוֹנִי, וְלֹא קָבַע זְמַן, אֵינוֹ גֵּט, שֶׁאֵין זֶה כְּרִיתֻת; דּוֹמֶה לָאוֹמֵר: עַל מְנָת שֶׁלֹּא תִּשְׁתִּי יַיִן לְעוֹלָם, אוֹ כָּל יְמֵי חַיַּיְכִי. וְיֵשׁ אוֹמְרִים שֶׁכֵּיוָן שֶׁאֵין הַתְּנַאי נִמְשָׁךְ אֶלָּא כָּל יְמֵי חַיָּיו, הָוֵי לֵהּ כְּאוֹמֵר: עַל מְנָת שֶׁלֹּא תִּשְׁתִּי יַיִן כָּל יְמֵי חַיֵּי פְּלוֹנִי, שֶׁהִיא מְגֹרֶשֶׁת. וְנָקְטִינָן כְּדִבְרֵי שְׁנֵיהֶם, לְהַחֲמִיר: 

כג אָמַר לָהּ: עַל מְנָת שֶׁלֹּא תִּשְׁתִּי יַיִן זֶה לְעוֹלָם, אוֹ שֶׁלֹּא תַּעֲלִי בְּאִילָן זֶה אוֹ בְּכֹתֶל זֶה לְעוֹלָם, וְנִשְׁפַּךְ הַיַּיִן וְנִקְצַץ הָאִילָן וְנָפַל הַכֹּתֶל, אֵין זֶה כְּרִיתֻת, מֵאַחַר שֶׁלֹּא הֻתְּרָה לְעוֹלָם בַּמֶּה שֶׁנֶּאֱסֶרֶת. וְי'' א שֶׁכֵּיוָן שֶׁאֵין הַתְּנַאי נִמְשָׁךְ אֶלָּא כָּל זְמַן שֶׁהַיַּיִן קַיָּם אוֹ הָאִילָן אוֹ הַכֹּתֶל קַיָּמִים, הֲרֵי זֶה כְּרִיתֻת, וְנָקְטִינָן כְּדִבְרֵי שְׁנֵיהֶם, לְהַחֲמִיר: 



סימן קמד - דין תנאים, ואם יש טענת אנס בגט
ובו ז' סעיפים 
א אָמַר לָהּ: הֲרֵי זֶה גִּטֵּךְ אִם לֹא אָבֹא בְּתוֹךְ שְׁלשִׁים יוֹם, אוֹ שֶׁאָמַר: עַל מְנָת שֶׁלֹּא אָבֹא בְּתוֹךְ ל' יוֹם, וְהָיָה בָּא בַּדֶּרֶךְ בְּתוֹךְ ל' יוֹם, וְחָלָה אוֹ עִכְּבוֹ נָהָר וְלֹא בָּא עַד אַחַר ל' יוֹם, הֲרֵי זֶה גֵּט, אֲפִלּוּ עוֹמֵד וְצוֹוֵחַ: הֲרֵינִי אָנוּס, שֶׁאֵין אֹנֶס (א) בְּגִטִּין. וְאַף עַל פִּי שֶׁגִּלָּה דַּעְתּוֹ שֶׁאֵין רְצוֹנוֹ לְגָרֵשׁ, כֵּיוָן שֶׁלֹּא הִתְנָה חוּץ מֵאִם יִקְרָאֶנִי אֹנֶס. אֲבָל אֹנֶס דְּלָא שָׁכִיחַ (ב) כְּלָל, כְּגוֹן אֲכָלוֹ אֲרִי אוֹ הִכִּישׁוֹ נָחָשׁ אוֹ נָפַל הַבַּיִת עָלָיו, לֹא אַסִיק אַדַּעְתֵּהּ לְהַתְנוֹת עָלָיו, וּמְבַטֵּל הַגֵּט וְהִיא זְקוּקָה לְיָבָם. וְשִׁבְיָה, הֲוֵי אֹנֶס (ג) דְּשָׁכִיחַ, וְאֵינוֹ מְבַטֵּל הַגֵּט מִדְּלֹא הִתְנָה (מָרְדְּכַי פֶּרֶק מִי שֶׁאֲחָזוֹ):
 באר היטב  (א) בגיטין. ותנאי שמתנה הוא לטובתו מה שהיא תעשה לא מהני טענות אונס כי הוא לא התרצה ליתן הגט כ''א בתנאי שתעשה את זאת. וה''ה אחר תקנות ר''ג דאין מגרשין בע''כ והיא (התנה) [התנתה] מה שהוא יעשה לא מהני טענות אונס אפילו אונס לא שכיח כלל מטעם הנ''ל ב''ש. הראנ''ח היה מהסס בגט הניתן ע''מ שלא לומר אם לא אבא בתוך זמן פלוני יהא גט שהיה חושש דילמא בתוך באמצע קאמר המתנה מהיום עד יום פלוני יש להסתפק אם אותו יום בכלל מהרי''ט: המתנה מכאן ועד יב''ח או מכאן ועד למ''ד יום יש להסתפק ליום אחרון אי עד ועד בכלל או לא מהרי''ט. וכתב הכנה''ג דף קמ''ה ע''א מאחר דיש לגמגם בין בלשון תוך בין בלשון מהיום בין בלשון מכאן ועד יום פלוני טוב לעשות התנאי בזה הלשון אם לא אתראה בפני שני עדים לפנים מחומת עיר פלונית ביום פלוני וכ''כ הראנ''ח: (ב) כלל. ואין חילוק בין אונס בידי שמים לבין אונס בידי אדם וכל שהוא אונס דלא שכיח בטל הגט ב''ש: (ג) דשכיח. כלומר דשכיח ולא שכיח. לכן בגיטין לא הוי אונס. אבל בממון הוי אונס ח''מ ב''ש עיין כנה''ג קע''ז ע''א. וב''ה בסימן נ' כתב דט''ס הוא וצ''ל ושביה הוי אונס דלא שכיח ומבטל הגט ואפי' לא התנה ע''ש:


ב הֲרֵי זֶה גִּטֵּךְ אִם לֹא בָּאתִי מִכָּאן עַד שְׁנֵים עָשָׂר חֹדֶשׁ, וְלֹא אָמַר: מֵעַכְשָׁו וְלֹא עַל מְנָת, וּמֵת בְּתוֹךְ שְׁנֵים עָשָׂר חֹדֶשׁ, הֲרֵי זֶה סָפֵק, וְחוֹלֶצֶת וְלֹא מִתְיַבֶּמֶת: 

ג הֲרֵי זֶה גִּטֵּךְ מֵעַכְשָׁו, אִם לֹא בָּאתִי מִכָּאן עַד שְׁנֵים עָשָׂר חֹדֶשׁ, וּמֵת בְּתוֹךְ שְׁנֵים עָשָׂר חֹדֶשׁ הֲרֵי זוֹ מְגֹרֶשֶׁת. אֲבָל אִם יֵשׁ לָהּ יָבָם, לֹא תִּנָּשֵׂא בְּלֹא חֲלִיצָה עַד שֶׁיַּעַבְרוּ שְׁנֵים עָשָׂר חֹדֶשׁ; וְאִם נִשֵּׂאת, לֹא תֵּצֵא: 

ד נָתַן לָהּ גֵּט בַּלַּיְלָה וְאָמַר לָהּ: הֲרֵי זֶה גִּטֵּךְ עַל מְנָת שֶׁתֵּצֵא חַמָּה מִנַּרְתֵּקָהּ, וּמֵת בַּלַּיְלָה, הֲרֵי זֶה גֵּט. אֲבָל אִם אָמַר לָה אִם תֵּצֵא מִנַרְתֵּקָה אוֹ שֶׁאָמַר לִכְשְׁתֵּצֵא חֲמָה מִנַרְתֵּקָה וּמֵת בַּלֵילָה הֲרֵי זֶה סָפֵק. וְי'' א דְּאַף בְּעַל מְנָת נָקְטִינָן לְחֻמְרָא, אֶלָּא אִם כֵּן אָמַר: מֵעַכְשָׁו, בְּהֶדְיָא: 

ה אָמַר: אִם לֹא בָּאתִי עַד שְׁנֵים עָשָׂר חֹדֶשׁ כִּתְבוּ גֵּט וּתְנוּ לְאִשְׁתִּי, אוֹ שֶׁאָמַר: כִּתְבוּ גֵּט וּתְנוּ לְאִשְׁתִּי אִם לֹא בָּאתִי עַד י''ב חֹדֶשׁ, אֵין כּוֹתְבִין תּוֹךְ י''ב חֹדֶשׁ, אֲפִלּוּ אִם לֹא יִרְצוּ לִתְּנוֹ עַד אַחַר י''ב חֹדֶשׁ. וְאִם כְּתָבוּהוּ בְּתוֹךְ י''ב חֹדֶשׁ, אַף עַל פִּי שֶׁנְּתָנוּהוּ לָהּ לְאַחַר י''ב חֹדֶשׁ, אֵינוֹ גֵּט. כָּתְבוּ וְנָתְנוּ לָהּ לְאַחַר י''ב חֹדֶשׁ, וּמֵת, אִם מִיתָה קָדְמָה לִנְתִינַת הַגֵּט, אֵינוֹ גֵּט. וְאִם גֵּט קוֹדֵם לַמִּיתָה, הָוֵי גֵּט (טוּר). וְאִם הוּא סָפֵק אֵיזֶה מֵהֶם קוֹדֵם, הֲרֵי זוֹ סְפֵק מְגֹרֶשֶׁת. הגה: לֹא נָתְנוּ לָהּ מִיָּד אַחַר י''ב חֹדֶשׁ, אֶלָּא זְמַן רַב אַחַר כָּךְ, אַף עַל פִּי שֶׁהָעִכּוּב הָיָה מִצַּד הָאִשָּׁה שֶׁלֹּא רָצְתָה לְקַבְּלוֹ מִיָּד, אֲפִלּוּ הָכִי הָוֵי גֵּט, וּבִלְבַד שֶׁיִּהְיֶה הַבַּעַל חַי (עַיֵּן בְּב''י): 

ו אָמַר: כִּתְבוּ וּתְנוּ גֵּט לְאִשְׁתִּי אַחַר הַשָּׁבוּעַ, אֵין כּוֹתְבִין אֶלָּא עַד שָׁנָה מֵאַחַר (ד) הַשָּׁבוּעַ. אָמַר: לְאַחַר שָׁנָה, כּוֹתְבִין עַד לְאַחַר חֹדֶשׁ מִשָּׁנָה שְׁנִיָּה. אָמַר: לְאַחַר הַחֹדֶשׁ, כּוֹתְבִין עַד לְאַחַר שַׁבָּת מֵחֹדֶשׁ שֵׁנִי. אָמַר: לְאַחַר שַׁבָּת, כּוֹתְבִין עַד סוֹף יוֹם שְׁלִישִׁי. אָמַר: כִּתְבוּ וּתְנוּ לָהּ קֹדֶם הַשַּׁבָּת, כּוֹתְבִין מִיּוֹם רְבִיעִי עַד סוֹף יוֹם שִׁשִּׁי, וְנוֹתְנִים לָהּ. הֲרֵי שֶׁאֵחֲרוּ אַחַר הַזְּמַן שֶׁאָמַר, וְאַחַר כָּךְ כָּתְבוּ וְנָתְנוּ לָהּ, הֲרֵי זוֹ סְפֵק מְגֹרֶשֶׁת. הגה: יֵשׁ אוֹמְרִים דְּאִם אָמַר: אַחַר י''ב חֹדֶשׁ, כְּאִלּוּ אָמַר: אַחַר שָׁנָה. אָמַר: לְאַחַר שְׁלשִׁים יוֹם, כּוֹתְבִין יוֹם אֶחָד אַחַר שְׁלשִׁים יוֹם (הַגָּהוֹת אַלְפָסִי פ' מִי שֶׁאָחֲזוֹ):
 באר היטב  (ד) השבוע. כלומר כותבים כל השנה אחר השבוע ולא אח''כ. וכן אחר שנה כותבים כל החודש אחר השנה וכן כולם ואם אמר אם לא באתי לאחר השבוע כתבו ותנו לא יכתבו עד שיעבור השבוע ושנה ראשונה של שמטה אחרת וכן בכולם. ואם אחרוהו יותר אין קפידא. ולר''ח אם אמר ה''ז גיטיך אחר השבוע אינו גט עד שיעבור שנה ראשונה שבשמינית וחודש הראשון של שנה שנייה וכן בכולם. עיין ב''ש:


ז הִתְנָה עָלֶיהָ שֶׁתִּתְגָּרֵשׁ כְּשֶׁיַּעֲבֹר מִנֶּגֶד פָּנֶיהָ ל' יוֹם, וְהָיָה הוֹלֵךְ וּבָא הוֹלֵךְ וּבָא, וְלֹא נִתְיַחֵד עִמָּהּ, כְּשֶׁיֵּלֵךְ וְיִשְׁהֶה ל' יוֹם, תִּהְיֶה מְגֹרֶשֶׁת; וְאַף עַל פִּי שֶׁהָיָה הוֹלֵךְ וּבָא בְּתוֹךְ ל' יוֹם, הוֹאִיל וְלֹא נִתְיַחֵד עִמָּהּ, הֲרֵי זֶה גֵּט כָּשֵׁר. בַּמֶּה דְּבָרִים אֲמוּרִים, כְּשֶׁהִתְנָה וְאָמַר: הֲרֵי הִיא נֶאֱמֶנֶת עָלַי שֶׁלֹּא פִּיַּסְתִּיהָ. אֲבָל אִם לֹא הֶאֱמִינָהּ, חוֹשְׁשִׁין שֶׁמָּא פִּיְּסָהּ כְּשֶׁהָיָה הוֹלֵךְ וּבָא, וּמָחֲלָה לוֹ, וְחָזַר וּבִטֵּל הַגֵּט כְּשֶׁפִּיְּסָהּ, וּמִפְּנֵי חֲשָׁשׁ זֶה יִהְיֶה הַגֵּט פָּסוּל. וְכֵן הָאוֹמֵר לְאִשָּׁה: הֲרֵי זֶה גִּטֵּךְ לְאַחַר י''ב חֹדֶשׁ, וְהָיָה עִמָּהּ בַּמְּדִינָה, דְחוֹשְׁשִׁין שֶׁמָּא פִּיְּסָהּ, עַד שֶׁיֹאמַר: נֶאֱמֶנֶת עָלַי שֶׁלֹּא פִּיַּסְתִּיהָ. וְכֵן כָּל הַתְּנָאִים שֶׁהֵם תְּלוּיִם בִּרְצוֹנָהּ. וְאִם רָצְתָה וּמָחֲלָה אוֹתָן לְבַעְלָהּ בָּטֵל הַגֵּט, דְּחוֹשְׁשִׁין לָהּ שֶׁמָּא פִּיֵּס, עַד שֶׁיֹּאמַר: נֶאֱמֶנֶת עָלַי. בַּמֶּה דְּבָרִים אֲמוּרִים, בְּמִתְגָּרֶשֶׁת מִן הַנִּשּׂוּאִין, שֶׁלִּבּוֹ גַּס בָּהּ. אֲבָל בְּמִתְגָּרֶשֶׁת מִן הָאֵרוּסִין, אֵין חוֹשְׁשִׁין לָהּ שֶׁמָּא פִּיֵּס. הֲרֵי זֶה גִּטֵּךְ מֵעַכְשָׁו, אִם לֹא בָּאתִי מִכָּאן וְעַד י''ב חֹדֶשׁ, אֵין חוֹשְׁשִׁין שֶׁמָּא בַּסֵתֶר בָּא, שֶׁאֵין דֶּרֶךְ בְּנֵי אָדָם לָבֹא בְּצִנְעָא. וְאִם תַּם הַזְּמַן שֶׁקָּבַע, וְלֹא בָּא, הֲרֵי זוֹ מְגֹרֶשֶׁת. וְיֵשׁ אוֹמְרִים שֶׁאַף בְּזוֹ חוֹשְׁשִׁין שֶׁמָּא בַּסֵתֶר בָּא, אֶלָּא אִם כֵּן הִתְנָה בִּתְחִלָּה וְאָמַר: נֶאֱמֶנֶת עָלַי לוֹמַר שֶׁלֹּא בָּאתִי. וְרָאוּי לָחוּשׁ לְדִבְרֵיהֶם לְכַתְּחִלָּה, וְכֵן הַמִּנְהָג לְהַתְנוֹת בִּתְחִלָּה שֶׁתְּהֵא נֶאֱמֶנֶת לוֹמַר שֶׁלֹּא פִּיֵּס. וְאִם כְּשֶׁהִתְנָה תָּלָה בִּיאָתוֹ בְּעֵדִים, שֶׁלֹּא יִתְבַּטֵּל הַגֵּט בְּבוֹאוֹ אֶלָּא אִם כֵּן יָעִידוּ עָלָיו עֵדִים שֶׁבָּא, וְעָבַר הַזְּמַן וְאֵין מְעִידִים שֶׁבָּא, לְדִבְרֵי הַכֹּל אֵין חוֹשְׁשִׁין שֶׁמָּא בָּא, אַף עַל פִּי שֶׁלֹּא הֶאֱמִינָהּ: 



סימן קמה - דין שכיב מרע, ואם עמד ומת מחמת מקרה רע
ובו י' סעיפים 
א הֲרֵי זֶה גִּטֵּךְ אִם מַתִּי, אוֹ הֲרֵי זֶה גִּטֵּךְ אִם מַתִּי מֵחֹלִי זֶה, אוֹ הֲרֵי זֶה גִּטֵּךְ לְאַחַר מִיתָה, אֵינוֹ גֵּט; וְיֵשׁ אוֹמְרִים שֶׁהוּא סָפֵק. 

ב הֲרֵי זֶה גִּטֵּךְ (א) מֵהַיּוֹם אִם מַתִּי, אוֹ מֵעַכְשָׁו אִם מַתִּי, הֲרֵי זֶה גֵּט, וּכְשֶׁיָּמוּת תִּהְיֶה מְגֹרֶשֶׁת. וְיוֹתֵר טוֹב שֶׁיֹּאמַר: מֵעַכְשָׁו, מִשֶּׁיֹּאמַר: מֵהַיּוֹם, שֶׁאִם אָמַר: מֵהַיּוֹם, וּמֵת בְּתוֹךְ הַיּוֹם, יֵשׁ לְהִסְתַּפֵּק שֶׁמָּא אֵין דַּעְתּוֹ אֶלָּא מִסוֹף הַיּוֹם, וְאֵין גֵּט לְאַחַר מִיתָה.
 באר היטב  (א) היום. לכאורה קשה למה אמרינן אם אמר כתבו לאחר שבוע דכותבים מיד אחר שבוע כיון שכל השנה שאחר השבוע בכלל אחר השבוע. שהוא כוונתו על סוף השנה ב''ש:


ג הֲרֵי זוֹ גִּטֵּךְ מֵעַכְשָׁו, אוֹ מֵהַיּוֹם, וּלְאַחַר מִיתָה, וּמֵת, הֲרֵי זֶה סְפֵק מְגֹרֶשֶׁת, שֶׁמָּא אַחַר שֶׁאָמַר: מֵעַכְשָׁו, חָזַר בּוֹ מִלְּשׁוֹן מֵעַכְשָׁו, וְסָמְכָה דַּעְתּוֹ עַל לְאַחַר מִיתָה. 

ד שְׁכִיב מְרַע שֶׁגֵּרַשׁ סְתָם, בְּלֹא תְּנַאי דְּמֵהַיּוֹם אִם מַתִּי, אֵין אוֹמְרִים סְתָמוֹ כְּפֵרוּשׁוֹ, כְּמוֹ שֶׁאָנוּ אוֹמְרִים בְּמַתָּנָה, דְּגֵט שָׁאנֵי; וְאִם עָמַד, אֵינוֹ חוֹזֵר. 

ה שְׁכִיב מְרַע שֶׁרוֹצֶה לְגָרֵשׁ עַל תְּנַאי אִם יָמוּת, כְּדֵי שֶׁלֹּא תִּפֹּל לִפְנֵי יָבָם, וְאִם עָמַד לֹא תִּהְיֶה מְגֹרֶשֶׁת, אוֹמֵר לָהּ כְּשֶׁנּוֹתֵן לָהּ הַגֵּט: אִם לֹא מַתִּי לֹא יִהְיֶה גֵּט וְאִם מַתִּי יְהֵא גֵּט מֵעַכְשָׁו וְאִם לֹא מַתִּי לֹא יְהֵא גֵּט, כְּדֵי שֶׁיְּהֵא הַתְּנַאי כָּפוּל וְהֵן קוֹדֵם לְלָאו, וְלֹא יִפְתַּח פִּיו תְּחִלָּה לְפֻרְעָנוּת, וְאָז יִהְיֶה בָּטֵל מִיָּד כְּשֶׁיַּעֲמֹד, אַף עַל פִּי שֶׁלֹּא יֹאמַר: חוֹזְרַנִי בִּי. וְאִם יִרְצֶה שֶׁלֹּא יִתְבַּטֵּל מִיָּד כְּשֶׁיַּעֲמֹד, אֶלָּא עַד זְמַן פְּלוֹנִי, יֹאמַר: אִם לֹא מַתִּי עַד זְמַן פְּלוֹנִי לֹא יִהְיֶה גֵּט וְאִם מַתִּי עַד זְמַן פְּלוֹנִי יְהֵא גֵּט מֵעַכְשָׁו וְאִם לֹא מַתִּי עַד זְמַן פְּלוֹנִי לֹא יְהֵא גֵּט. הגה: וְיֹאמַר לָשׁוֹן זֶה דַּוְקָא: אִם מַתִּי אִם לֹא מַתִּי וְכוּ', וְלֹא יֹאמַר: אִם אָמוּת אִם לֹא אָמוּת, מֵאַחַר שֶׁהוּא לְשׁוֹן חֲכָמִים. וְעַיֵּן לְעֵיל סִימָן קנ''ד סָעִיף ק' לֹא מַשְׁמָע כָּךְ: 

ו הֲרֵי זֶה גִּטֵּךְ מֵהַיּוֹם אִם מַתִּי מֵחֹלִי זֶה, וְנָפַל עָלָיו בַּיִת אוֹ נְשָׁכוֹ נָחָשׁ אוֹ טְרָפוֹ אֲרִי וְכַיּוֹצֵא בָּזֶה, וּמֵת, אֵינוֹ גֵּט. אֲבָל אִם אָמַר: אִם לֹא יַעֲמֹד מֵחֹלִי זֶה, וְנָפַל עָלָיו בַּיִת אוֹ נְשָׁכוֹ נָחָשׁ אוֹ טְרָפוֹ אֲרִי, הֲרֵי זוֹ סְפֵק מְגֹרֶשֶׁת: 

ז הֲרֵי זֶה גִּטֵּךְ מֵעַכְשָׁו אִם מַתִּי מֵחֹלִי זֶה, וְעָמַד וְהָלַךְ בַּשּׁוּק, וְחָלָה וָמֵת; אוֹמְדִין אוֹתוֹ, אִם מֵחֲמַת חֹלִי הָרִאשׁוֹן מֵת, הֲרֵי זֶה גֵּט, אֲפִלּוּ הָלַךְ בְּלֹא מִשְׁעֶנֶת; וְאִם לָאו, אֵינוֹ גֵּט. וְאִם נִתַּק מֵחֹלִי לְחֹלִי וְלֹא עָמַד בַּשּׁוּק, הֲרֵי זֶה גֵּט וְאֵינוֹ צָרִיךְ אֹמֶד: 

ח שְׁכִיב מְרַע שֶׁנָּתַן גֵּט וְאָמַר: מֵהַיּוֹם אִם מַתִּי, סְתָם, וְהִבְרִיא, בָּטֵל גִּטּוֹ; וְלֹא אָמְרִינָן לְעוֹלָם קֹדֶם שֶׁיָּמוּת קָאָמַר, אֶלָּא אִם מַתִּי מֵחֹלִי זֶה קָאָמַר, אֲבָל אִם מִתּוֹךְ בֻּרְיוֹ הִתְנָה בְּמֵהַיּוֹם אִם מַתִּי, וַדַּאי כָּל שֶׁמֵּת בְּחַיֶּיהָ קָאָמַר, וְכָל אֵימַת דְּמָאִית הֲרֵי זוֹ מְגֹרֶשֶׁת: 

ט עֵצָה טוֹבָה עַל פִּי גְּדוֹלֵי עוֹלָם לָחוּשׁ לְרַמָּאִין בְּגֵט שְׁכִיב מְרַע, שֶׁיֹּאמַר: אִם מַתִּי מֵעַכְשָׁו וְעַד יוֹם פְּלוֹנִי וְהוּא בִּכְלָל, יְהֵא גֵּט; וְלֹא יֹאמַר: אִם אָמוּת מֵחֹלִי זֶה, שֶׁיְּהֵא הַתְּנַאי תָּלוּי בַּחֹלִי, שֶׁמָּא יָבֹא אָדָם שֶׁאֵינוֹ הָגוּן וְיִשְׁתַּדֵּל עִם הָרוֹפֵא שֶׁיֹּאמַר שֶׁלֹּא מֵת מֵאוֹתוֹ חֹלִי אֶלָּא מֵחֹלִי אַחֵר שֶׁנֶּעְתַּק אֵלָיו, וְיוֹצִיא לַעַז עַל הַגֵּט. הגה: וְיֵשׁ אוֹמְרִים דְּאֵין אָנוּ בְּקִיאִין בַּזְּמַן הַזֶּה, וְלָכֵן אֵין לִסְמֹךְ בַּזְּמַן הַזֶּה מֵאֻמְדָּנוֹת הָרוֹפְאִים. וְיֵשׁ אוֹמְרִים דִּלְכַתְּחִלָּה אֵין לְגָרֵשׁ עַל יְדֵי תְּנַאי, רַק יְגָרֵשׁ סְתָם, וּלְקַבֵּל בְּחֵרֶם הַקְּהִלּוֹת אוֹ לִתֵּן מַשְׁכְּנוֹת שֶׁכְּשֶׁיַּעֲמֹד יַחְזְרוּ וְיִשְּׂאוּ זֶה אֶת (ב) זֶה (מָרְדְּכַי פֶּרֶק מִי שֶׁאֲחָזוֹ). וּבְכֹהֵן הַמְגָרֵשׁ, שֶׁצָּרִיךְ לְהַתְנוֹת, שֶׁלֹּא תְּהֵא אֲסוּרָה לַחֲזֹר לוֹ, כְּדִלְעֵיל רֵישׁ סִימָן קמ''ג, אוֹ שֶׁיֵּשׁ לָחוּשׁ לְטֵרוּף דַּעַת הַחוֹלֶה, יֵשׁ לְגָרֵשׁ בִּתְנַאי כְּדֶרֶךְ שֶׁנִּתְבָּאֵר (סֵדֶר גִּטִּין). אִשָּׁה שֶׁנִּתְגָּרְשָׁה עַל תְּנַאי, וּמֵת הַבַּעַל, אֵינָהּ צְרִיכָה לְהִתְאַבֵּל עָלָיו (שָׁם בְּמָרְדְּכַי); אֲבָל אֵין אִסוּר בַּדָּבָר אִם רְצוֹנָהּ לְהַחֲמִיר עַל עַצְמָהּ לִבְכּוֹת עָלָיו וְלָצֵאת אַחַר מִטָּתוֹ:
 באר היטב  (ב) זה. ואם היא אינה רוצה לישא אותו אין שום חשש איסור כיון שמגרש בלי תנאי עיין ב''ש ובכנה''ג בהגהת הטור:


י שְׁכִיב מְרַע שֶׁנָּתַן גֵּט לְאֶחָד וְאָמַר לוֹ: זְכֵה בְּגֵט זֶה לְאִשְׁתִּי, כְּדֵי שֶׁלֹּא תִּפֹּל לִפְנֵי יָבָם, וּמֵת קֹדֶם שֶׁיַּגִּיעַ לְיָדָהּ, הֲרֵי זוֹ סְפֵק מְגֹרֶשֶׁת, וְחוֹלֶצֶת וְלֹא מִתְיַבֶּמֶת: 



סימן קמו - דין המגרש לאחר זמן, ומי שנתגרשה על תנאי
ובו ה' סעיפים 
א הַמְגָרֵשׁ אֶת אִשְׁתּוֹ לְאַחַר זְמַן קָבוּעַ, הֲרֵי זוֹ מְגֹרֶשֶׁת כְּשֶׁיַּגִּיעַ הַזְּמַן שֶׁקָּבַע. וַהֲרֵי זֶה דּוֹמֶה לִתְנַאי, וְאֵינוֹ תְּנַאי. דּוֹמֶה לִתְנַאי, שֶׁהִיא מִתְגָּרֶשֶׁת כְּשֶׁיַּגִּיעַ הַזְּמַן שֶׁקָּבַע; וְאֵינוֹ תְּנַאי, שֶׁהַמְגָרֵשׁ עַל תְּנַאי הֲרֵי גֵּרַשׁ, וְזֶה עֲדַיִן לֹא גֵּרַשׁ עַד שֶׁיַּגִּיעַ אוֹתוֹ זְמַן. לְפִיכָךְ, הַמְגָרֵשׁ עַל תְּנַאי צָרִיךְ לִכְפֹּל תְּנָאוֹ, וְזֶה אֵינוֹ צָרִיךְ לִכְפֹּל דְּבָרָיו וְלֹא לִשְׁאָר מִשְׁפְּטֵי הַתְּנָאִים. כֵּיצַד, הָאוֹמֵר לְאִשְׁתּוֹ: הֲרֵי זֶה גִּטֵּךְ וְלֹא תִּתְגָּרְשִׁי בּוֹ אֶלָּא לְאַחַר שְׁלשִׁים יוֹם, אֵינָהּ מְגֹרֶשֶׁת אֶלָּא לְאַחַר שְׁלשִׁים יוֹם. וְאִם מֵת הַבַּעַל אוֹ אָבַד הַגֵּט אוֹ נִשְׂרַף בְּתוֹךְ שְׁלשִׁים יוֹם, אֵינָהּ מְגֹרֶשֶׁת: 

ב הָלְכָה וְהִנִּיחַתּוּ בְּצִדֵּי רְשׁוּת הָרַבִּים, וְנִגְנַב אוֹ אָבַד לְאַחַר שְׁלשִׁים יוֹם, הֲרֵי זוֹ מְגֹרֶשֶׁת, הוֹאִיל וְהָיָה הַגֵּט קַיָּם בַּיּוֹם שֶׁמִּתְגָּרֶשֶׁת בּוֹ, וְיִחֲדָה אוֹתוֹ בְּמָקוֹם שֶׁאֵינוֹ רְשׁוּת הָרַבִּים, שֶׁצִּדֵּי רְשׁוּת הָרַבִּים אֵינָם כִּרְשׁוּת הָרַבִּים. וְכֵן אִם תָּלָה הַגֵּרוּשִׁין בְּמַעֲשֶׂה, דִּינוֹ כְּדִין מְגָרֵשׁ אַחַר זְמַן. כֵּיצַד, כְּגוֹן שֶׁאָמַר לָאִשָּׁה: הֲרֵי זֶה גִּטֵּךְ וְלֹא תִּתְגָּרְשִׁי בּוֹ עַד שֶׁתִּתְּנִי לִי מָאתַיִם זוּז, הֲרֵי זוֹ מִתְגָּרֶשֶׁת אַחַר שֶׁתִּתֵּן, וְאֵינוֹ צָרִיךְ לִכְפֹּל הַתְּנַאי וְלֹא לִשְׁאָר מִשְׁפְּטֵי הַתְּנָאִים, שֶׁהֲרֵי לֹא גֵּרַשׁ עַל תְּנַאי, אֶלָּא עֲדַיִן לֹא גֵּרַשׁ זֶה, אֶלָּא תָּלָה הַגֵּרוּשִׁין בַּעֲשִׂיַּה כָּךְ וְכָךְ וְאַחַר כָּךְ תִּתְגָּרֵשׁ. וּמַה בֵּין מְגָרֵשׁ עַל תְּנַאי, לְזֶה שֶׁקָּבַע זְמַן לְגֵרוּשִׁין אוֹ תְּלָאָן בְּמַעֲשֶׂה, שֶׁהַמְגָרֵשׁ עַל תְּנַאי יֵשׁ שָׁם גֵּרוּשִׁין, וְאֵינָם גּוֹמְרִים עַד שֶׁיִּתְקַיֵּם הַתְּנַאי; לְפִיכָךְ, כְּשֶׁיִּתְקַיֵּם הַתְּנַאי, נִתְגָּרְשָׁה, אִם הָיָה הַגֵּט קַיָּם, אַף עַל פִּי שֶׁאֵינָה (א) בִּרְשׁוּתָהּ, וְאֵינָהּ צְרִיכָה לַחֲזֹר וְלִטְּלוֹ אוֹ לִהְיוֹתָה בִּרְשׁוּתָהּ אַחַר שֶׁנִּתְקַיֵּם הַתְּנַאי, שֶׁהֲרֵי הִגִּיעַ לְיָדָהּ תְּחִלָּה בְּתוֹרַת גֵּרוּשִׁין. אֲבָל הַתּוֹלֶה הַגֵּרוּשִׁין בִּזְמַן אוֹ בְּמַעֲשֶׂה, לֹא הִגִּיעַ לְיָדָהּ בְּתוֹרַת גֵּרוּשִׁין אֶלָּא בְּתוֹרַת פִּקָּדוֹן עַד הַזְּמַן שֶׁקָּבַע אוֹ עַד שֶׁתַּעֲשֶׂה הַמַּעֲשֶׂה; לְפִיכָךְ, כְּשֶׁהִגִּיעַ הַזְּמַן צָרִיךְ לִהְיוֹת הַגֵּט בִּרְשׁוּתָהּ, אוֹ תַּחֲזֹר וְתִטְּלֶנּוּ, אוֹ יִהְיֶה בְּמָקוֹם שֶׁיִּחֲדָה אוֹתוֹ בּוֹ אַף עַל פִּי שֶׁאֵינוֹ רְשׁוּתָהּ, כְּמוֹ שֶׁבֵּאַרְנוּ, וְאַחַר כָּךְ תִּתְגָּרֵשׁ בּוֹ. וְאִם נִשֵּׂאת קֹדֶם הַזְּמַן שֶׁקָּבַע, אוֹ קֹדֶם שֶׁתַּעֲשֶׂה הַמַּעֲשֶׂה שֶׁתָּלָה בּוֹ הַגֵּרוּשִׁין, תֵּצֵא וְהַוָּלָד מִמֶּנּוּ מַמְזֵר, שֶׁעֲדַיִן הִיא אֵשֶׁת אִישׁ גְּמוּרָה וְאֵין כָּאן שֵׁם גֵּרוּשִׁין:
 באר היטב  (א) ברשותה. ואם ליתא ברשותה הוי ספק גט ב''ש:


ג הַנּוֹתֵן גֵּט בְּיַד אִשְׁתּוֹ וְאָמַר לָהּ: אִם לֹא תִּתְּנִי מָאתַיִם זוּז אֵין זֶה גֵּט, אוֹ אֵין אַתְּ מְגֹרֶשֶׁת, הֲרֵי זֶה לֹא גֵּרַשׁ כְּלָל, וְאֵין כָּאן גֵּט לֹא עַל תְּנַאי וְלֹא תָּלוּי בְּמַעֲשֶׂה, וְכֵן כָּל כַּיּוֹצֵא בָּזֶה. וְאִם אָמַר לָהּ: הֲרֵי אַתְּ מְגֹרֶשֶׁת, וְאִם לֹא תִּתְּנִי לִי מָאתַיִם זוּז לֹא תִּהְיִי מְגֹרֶשֶׁת, הֲרֵי זוֹ מְגֹרֶשֶׁת אַף עַל פִּי שֶׁלֹּא נָתְנָה, מִפְּנֵי שֶׁלֹּא כָּפַל תְּנָאוֹ: 

ד מִי שֶׁנִּתְגָּרְשָׁה עַל תְּנַאי, וְקִדְּשָׁהּ אַחֵר קֹדֶם שֶׁיִּתְקַיֵּם הַתְּנַאי; אִם נִתְקַיֵּם הַתְּנַאי, הֲרֵי זוֹ מְקֻדֶּשֶׁת; וְאִם לֹא נִתְקַיֵּם הַתְּנַאי וּבָטֵל הַגֵּט, אֵינָהּ צְרִיכָה גֵּט מִשֵּׁנִי, שֶׁאֵין קִדּוּשִׁין תּוֹפְסִין בָּהּ. אֲבָל אִם נִשֵּׂאת וְלֹא נִתְקַיֵּם הַתְּנַאי וּבָטֵל הַגֵּט, צְרִיכָה גֵּט מִשֵּׁנִי: 

ה בַּמֶּה דְּבָרִים אֲמוּרִים שֶׁאִם קִדְּשָׁהּ אַחֵר וְלֹא נִתְקַיֵּם הַתְּנַאי שֶׁהַגֵּט בָּטֵל, בִּתְנַאי שֶׁהוּא בְּלָאו, וְעָשְׂתָה מַעֲשֶׂה בְּבִטּוּלוֹ, אוֹ בִּתְנַאי שֶׁהוּא בְּמַעֲשֶׂה תּוֹךְ זְמַן קָצוּב וְעָבַר הַזְּמַן וְלֹא נַעֲשָׂה, אוֹ בְּאֵיזֶה דֶּרֶךְ שֶׁהָיָה הַתְּנַאי מְבֻטָּל בְּפֹעַל, הַגֵּט בָּטֵל. אֲבָל בִּתְנַאי שֶׁבְּיָדָהּ לְקַיְּמוֹ וּבָהּ הַדָּבָר תָּלוּי וְאִם נִתְקַיֵּם (ב) הַתְּנַאי מְגֹרֶשֶׁת, חַיְשִׁינָן שֶׁמָּא קִיְּמָה הַתְּנַאי (הַמ''מ) וְחָלוּ קִדּוּשֵׁי שֵׁנִי:
 באר היטב  (ב) התנאי. ט''ס הוא וצ''ל שמא תתקיים התנאי עיין ב''ש:




סימן קמז - אין כותבין תנאי בגט, ואם כתבו מה דינו
ובו ג' סעיפים 
א כֵּיצַד מְגָרֵשׁ אָדָם עַל תְּנַאי, לֹא שֶׁיֹּאמַר: כִּתְבוּ גֵּט לְאִשְׁתִּי עַל תְּנַאי זֶה, אוֹ כִּתְבוּ וּתְנוּ לָהּ עַל תְּנַאי זֶה, וְאֵין צָרִיךְ לוֹמַר שֶׁלֹּא יִכְתֹּב בְּתוֹךְ הַגֵּט: עַל תְּנַאי זֶה גֵּרַשׁ פְּלוֹנִי אֶת פְּלוֹנִית, אֶלָּא כֵּיצַד עוֹשֶׂה, אוֹמֵר לַסוֹפֵר לִכְתֹּב, וְלָעֵדִים לַחְתֹּם, וְכוֹתְבִין גֵּט כָּשֵׁר בְּלֹא שׁוּם תְּנַאי בָּעוֹלָם, וְאַחַר כָּךְ נוֹתֵן לָהּ הַגֵּט וְאוֹמֵר לָהּ: הֲרֵי זֶה גִּטֵּךְ אוֹ הֲרֵי אַתְּ מְגֹרֶשֶׁת מִמֶּנִּי עַל מְנָת כָּךְ וְכָךְ, אוֹ יֹאמַר [לָהֶם אוֹ] לְשָׁלִיחַ: תְּנוּ לָהּ (א) גֵּט זֶה עַל מְנָת כָּךְ וְכָךְ:
 באר היטב  (א) גט זה. ואם הוא ירט לדרכו ומוכרח לילך קודם כתיבת הגט ורוצה לצוות שיכתבו גט וליתן לשליח על התנאי אז יצוה שיכתבו ויתנו ליד השליח זה ולא יזכיר שום תנאי ואח''כ יאמר לשליח זה לפני עדים אחרים אותו גט שצוויתי ליתן לידך אתה תתן לאשחי ע''מ כך וכך. והסופר והעדים לא ידעו מזה כלל. מהריב''ל ח''א כלל ד'. והרש''ך ח''א סי' פ''ח. ומהרי''ט היה מפקפק על תיקון הרב מהריב''ל והיה אומר דמה יושיעני ב' כיתי עדים כיון דבין הכי ובין הכי התנאי הוא קודם כתיבת התורף. והכנה''ג קע''ח ע''א האריך בזה והעלה דלצאת ידי ספק אין תיקון יותר טוב אם לא שיגלה דעתו בפני השליח שרוצה ליתנו ע''ת וכשיצוה לסופר לכתוב ולעדים לחתום ולשליח להוליכו לא יזכיר שום תנאי אלא יאמר לשליח גט זה תנהו כמו שתרצה אם תרצה לתנו גט כריתות תנהו. ואם תרצה ליתנו בתנאי תנהו כל אשר בלבך עשה והשליח כיון שגילה דעתו שרוצה ליתנו בתנאי יתנו בתנאי ע''ש דף קע''ח ע''א:


ב כָּתַב הַתְּנַאי בַּגֵּט אַחַר שֶׁגָּמַר לִכְתֹּב תֹּרֶף הַגֵּט, הֲרֵי זֶה כָּשֵׁר, בֵּין שֶׁכָּתְבוֹ קֹדֶם חֲתִימַת הָעֵדִים בֵּין שֶׁכָּתְבוֹ אַחַר חֲתִימַת הָעֵדִים. אֲבָל אִם כָּתְבוֹ קֹדֶם תֹּרֶף הַגֵּט, אֲפִלּוּ כָּתַב עַל מְנָת כָּךְ וְכָךְ, הֲרֵי זֶה סְפֵק גֵּרוּשִׁין, שֶׁהֲרֵי נִשְׁאָר לוֹ זְכוּת בְּגוּפוֹ שֶׁל גֵּט. וְכֵן אִם הִתְנָה עַל פֶּה קֹדֶם כְּתִיבַת (ב) הַתֹּרֶף, הֲרֵי זֶה סְפֵק גֵּרוּשִׁין:
 באר היטב  (ב) התורף וכו'. עיין ב''ש. אם התנה ע''פ והתנאי אינו כהלכתו אע''פ שהוא לפני התורף הגט כשר דה''ל ס''ס. ספק אם התנאי הוי תנאי ואת''ל הוי תנאי דילמא אינו תנאי בע''פ קודם כתיבת התורף פוסל בגט מהריב''ל ח''ב סי' ט'. כנה''ג קפ''ח:


ג כָּל מְגָרֵשׁ עַל תְּנַאי שֶׁמְּבַטֵּל הַגֵּט, כְּגוֹן שֶׁהִתְנָה לָהּ שֶׁלֹּא תֹּאכַל בָּשָׂר וְלֹא תִּשְׁתֶּה יַיִן כָּל יְמֵי חַיֶּיהָ, אוֹ שֶׁתִּהְיֶה מֻתֶּרֶת לְכָל אָדָם חוּץ מִפְּלוֹנִי, אוֹ שֶׁהִתְנָה עָלֶיהָ שְׁאָר תְּנָאִים קֹדֶם כְּתִיבַת הַתֹּרֶף, אִם הָיָה הַתְּנַאי כָּתוּב בַּגֵּט וְחָזַר וּמְחָקוֹ וּנְתָנוֹ לָהּ, הֲרֵי זֶה סְפֵק מְגֹרֶשֶׁת; וְאִם הָיָה הַתְּנַאי עַל פֶּה, הֲרֵי זֶה נוֹטֵל הַגֵּט (ג) מִמֶּנָּה וְחוֹזֵר וְנוֹתְנוֹ לָהּ בְּלֹא תְּנַאי כְּלָל, אוֹ בִּתְנַאי כָּשֵׁר:
 באר היטב  (ג) ממנה. היינו דוקא בתנאי חוץ דפסול לכהונה מהני הנתינת הגט מש''ה צריך ליקח ממנה הגט אבל תנאי כל ימי חייה דאינו פוסל לכהונה א''צ ליקח ממנה. ובשאר תנאי' שמתנה עמה ע''מ כך וכך כשחוזר ומבטל בטל התנאי וא''צ ליקח ממנה הגט. וכן בתנאי אם. א''צ ליקח ממנה הגט כשמבטל התנאי. והא דמהני כשחוזר ונוטל ממנה הגט היינו דוקא כשנכתב שפיר אלא בעת המסירה לידה התנה תנאי הנ''ל אבל אם התנה תנאי קודם כחיבת התורף אפי' תנאי ע''מ לא מהני כשחוזר ונוטל ממנה הגט. דהא עכ''פ לא נכתב הגט בכשרות. ומכ''ש כשנכתב התנאי בגט אפי' אם חזר ומחק לא מהני עיין ב''ש:




סימן קמח - דין המגרש בגט ישן, והמגרש בתנאי, ושלא יתיחד עמה
ובו ב' סעיפים 
א מִי שֶׁכָּתַב לְגָרֵשׁ אֶת אִשְׁתּוֹ, וְנִמְלַךְ וְלֹא גֵּרְשָׁהּ, וְנִתְיַחֵד עִמָּהּ אַחַר שֶׁכְּתָבוֹ, לֹא יְגָרְשֶׁנָּהּ בְּאוֹתוֹ הַגֵּט פַּעַם אַחֶרֶת כְּשֶׁיִּרְצֶה לְגָרְשָׁהּ. וְאִם גֵּרְשָׁהּ בְּאוֹתוֹ הַגֵּט הַיָּשָׁן, הֲרֵי זוֹ (א) מְגֹרֶשֶׁת וְתִנָּשֵׂא בּוֹ לְכַתְּחִלָּה, שֶׁהֲרֵי נִכְתַּב לִשְׁמָהּ וַהֲרֵי נָתַן לָהּ עַתָּה בְּעֵדִים כְּהִלְכָתוֹ. וְלָמָּה לֹא יְגָרְשֶׁנָּה בּוֹ לְכַתְּחִלָּה, גְּזֵרָה שֶׁמָּא יֹאמְרוּ גִּטָּהּ קוֹדֵם (ב) לִבְנָהּ. וְיֵשׁ אוֹמְרִים דְּהָנֵי מִלֵּי כְּשֶׁהַגֵּט בְּיַד הַבַּעַל וּמְסָרוֹ מִיָּדוֹ (ג) לְיָדָהּ, אֲבָל אִם שְׁלָחוֹ לָהּ עַל יְדֵי שָׁלִיחַ, וְנִתְיַחֵד עִמָּהּ אַחַר שֶׁנְּתָנוֹ לְיַד הַשָּׁלִיחַ, וּנְתָנוֹ לָהּ הַשָּׁלִיחַ, לֹא תִּנָּשֵׂא בּוֹ, וְאִם נִשֵּׂאת, לֹא תֵּצֵא:
 באר היטב  (א) מגורשת. ותנשא בו לכתחלה. משמע אפי' אם הבעל בכאן א''צ גט אחר מיהו רש''י והר''ן כתבו דוקא כשהלך בעלה למדינת הים אז תנשא בו לכתחל' ואם בודאי בא עליה עיין סימן (קמ''ט) [קל''ב]. ויש להסתפק לדברי רש''י אי קרי מדינת הים כל היכא שאין הבעל מצוי במקום קרוב או דלמא דוקא היכא שהוא בארץ מרחקים מהריב''ל ח''ג סימן ס''ט. ואם לא נתגרשה עדיין אפילו שהבעל במקום רחוק לא תתגרש בו לכתחלה אליבא דכולי עלמא וצריך להתיישב בדבר מהריב''ל ח''ג סי' ס''ט וכנסת הגדולה ועיין ב''ש ס''ק ב' שכתב ה''ה אם הלך הבעל למ''י תנשא כמ''ש בהגה''מ ובד''מ סי' קמ''ט הביאו ע''ש. לא הבנתי לשונו במה שכתב וה''ה אם הלך הבעל למדינת הים תנשא. ועיינתי בד''מ ומצאתי שכתב בז''ל אבל אם נתגרשה והלך בעלה למד''ה תנשא לכתחלה ע''ש וזהו לדעת רש''י והר''ן: (ב) לבנה. כלומר שיאמרו הגט נתן באותו יום שנכתב ואח''כ נתעברה ממנו ואיכא פגם לולד. ועיין ב''ש שכתב ולירושלמי מבואר אם גירשה מחמת ערות דבר לא חיישינן שמא בא עליה דמאוסה היא בעיניו ובזה יש לתרץ קושית התוס' דף פ''א וכו' ע''ש. ולא הבנתי דהא לר''י איירי מתני' בראוה שנבעלה א''כ חזיא דלא מאיסה עליו ובעל וא''ל דעכ''פ לשם קדושין לא בעיל הואיל דאסירא עליו מאשר הוטמאה לרבות סוטה שנסתרה. דהא השתא נמי דבעל לשם זנות בלא קדושין לוקה מן התורה וכ''כ הרמב''ם וכ''ה בתשובת הרדב''ז ח''א סי' רע''ז. וז''ל בראוהו שנבעלה לכ''ע צריכה גט דראינו שלא מאיסה עליו ורוצה לשתות בעציצו וכל מה דאפשר לו לתקן מתקן. דאי בעיל לה לשם זנות אית בה תרתי חדא בעילות זנות דכל שאר נשים. ותו איסורא דידה דאחרי אשר הוטמאה ומש''ה בעיל לשם קדושין לתקן שלא יהיה בעילת זנות אלא בעילת איסור ואע''ג דעתיד הוא לגרשה השתא מיהו מתקן הוא ולא הוי בעילת זנות עכ''ל ע''ש עפ''ז נסתרים דברי ב''ש מה שרוצה לתרץ קושית התוס' ע''ש דהא לרבי יוחנן איירי מתני' בראוה שנבעלה ודו''ק וכ''כ בתוס' דגיטין דף ע''ט ע''ב בד''ה ב''ש סברי לא אמרינן וכו'. דסיים תוס' שם כה''ג פליגי לקמן במגרש ולנה עמו בפונדקי למאן דמוקי לה בלא ראוה שנבעלה עכ''ל משמע בהדיא למ''ד דהיינו ר' יוחנן דמוקי פלוגתייהו בראוה שנבעלה לא אמרי' דאזלו לטעמייהו וכו' משום דבשנבעלה חזינן דלא מזוהמת היא בעיניו. והקושיא של תוספת בדף פ''א ע''ב בד''ה ב''ש סברי אדם עושה בעילתו בעילת זנות וכו' ע''כ לפי ס''ד דמתני' איירי בראוה שנבעלה. דלפי האמת לק''מ. ועיין מ''ש בסי' קמ''ט ס''ק א' בשם הכנה''ג ובשם מהר''ם אלשקר ולא קשה מידי וק''ל. אבל זאת צ''ע דהא מסקינן בגיטין דף צ' ע''א לא מצא בה דבר ערוה ולא דבר וגירש מהני ומגורשת. א''כ מצינו לב''ש נמי גרושה בלא ערות דבר. ויש ליישב ודו''ק ועיין תוס' י''ט פרק ח' דגיטין משנה ד' ועי' כנה''ג דף קע''ט ע''א. ראובן שהיה רוצה ללכת למ''ה ואמר לסופר שיכתוב גט לאשתו אחר ג' שנים מהיום אם לא יבוא במקום שאשתו שם ואמר ללוי ויהודה שיחתמו בו ויתנוהו לאשתו. וכשיוצא ללכת מהלך יום או יומים נמצאו שם מונעים ומנעוהו מלעבור וחזר לביתו ואחר ימים יצא והלך לדרכו אין חוששין שמא פייס ובטל הגט ואין חוששין לגט ישן. ובהגיע הזמן ולא בא כותבין וחותמין ונותנים לה הרא''ם וכנה''ג קע''ח ע''ב: (ג) לידה. ל''ד אפי' אם שלח אח''כ ע''י שליח נמי הגט כשר כיון שהיה בידו בעת היחוד ב''ש:


ב כָּל הַמְגָרֵשׁ עַל תְּנַאי, בֵּין שֶׁאָמַר: מֵעַכְשָׁו, בֵּין שֶׁאָמַר: אִם יִהְיֶה וְאִם לֹא יִהְיֶה, הֲרֵי זֶה לֹא יִתְיַחֵד עִמָּהּ כָּל זְמַן שֶׁלֹּא נִתְקַיֵּם (ד) הַתְּנַאי, אֶלָּא בִּפְנֵי עֵד, אֲפִלּוּ עֶבֶד וַאֲפִלּוּ (ה) שִׁפְחָה, וּבְיוֹצֵא וְנִכְנָס סָגֵי, חוּץ מִשִּׁפְחָתָהּ אוֹ בְּנָהּ הַקָּטָן, מִפְּנֵי שֶׁאֵינָהּ בּוֹשָׁה לְשַׁמֵּשׁ בִּפְנֵיהֶם. וְהַדָּבָר יָדוּעַ שֶׁאִם נִתְיַחֵד עִמָּהּ בִּפְנֵי שְׁנֵי עֵדִים כְּאֶחָד, וְרָאָה הוּא וְהִיא (ו) אוֹתָם, אֲפִלּוּ נִתְקַיֵּם הַתְּנַאי אַחַר כָּךְ, הֲרֵי זוֹ סְפֵק מְגֹרֶשֶׁת, שֶׁמָּא בְּעָלָהּ וּבִטֵּל הַגֵּט, וְיִתְבָּאֵר בְּסִימָן שֶׁאַחַר זֶה:
 באר היטב  (ד) התנאי. אפי' ש''מ נוטה למות וגוסס אסור להתייחד בלא עד רשב''א ד''מ ב''ש: (ה) שפחה. וה''ה נערה בת י''ב שנה שיודעת ובושה ממנה הוי שומר ויוכל להתייחד על פיה מהרי''ט מהראנ''ח: (ו) אותם. הטעם אם נתייחד עמה חיישינן לקדושין שמקדש אותה מחדש מש''ה בעינן שראו העדים עיין ב''ש והרדב''ז ח''א סי' ד' ורע''ה:




סימן קמט - דין המגרש את אשתו ואחר כך בא עליה או נתיחד עמה
ובו ז' סעיפים 
א הַמְגָרֵשׁ אֶת אִשְׁתּוֹ, וְחָזַר וּבְעָלָהּ בִּפְנֵי עֵדִים, אוֹ שֶׁגָּלוּי לַכֹּל שֶׁבָּא עָלֶיהָ, כְּגוֹן שֶׁנְשָׂאָהּ (הָרַ''ן פֶּרֶק כָּל הַגֵּט), קֹדֶם שֶׁתִּנָּשֵׂא (א) לְאַחֵר, בֵּין שֶׁגֵּרְשָׁהּ מִן הַנִּשּׂוּאִין בֵּין מִן הָאֵרוּסִין, הוֹאִיל וְאִשְׁתּוֹ הָיְתָה, הֲרֵי זוֹ בְּחֶזְקַת שֶׁהֶחֱזִירָהּ וּלְשֵׁם קִדּוּשִׁין בָּעַל וְלֹא לְשֵׁם זְנוּת. וַאֲפִלּוּ רָאוּ שֶׁנָּתַן לָהּ מָעוֹת, שֶׁחֲזָקָה הִיא שֶׁאֵין אָדָם עוֹשֶׂה בְּעִילָתוֹ בְּעִילַת זְנוּת וַהֲרֵי בְּיָדוֹ לַעֲשׂוֹתָהּ בְּעִילַת מִצְוָה. לְפִיכָךְ, הֲרֵי זוֹ (ב) מְקֻדֶּשֶׁת קִדּוּשֵׁי וַדַּאי, וּצְרִיכָה מִמֶּנּוּ גֵּט שֵׁנִי:
 באר היטב  (א) לאחר. אם בא על גרושתו אחר שנשאת לאחר וגירשה או נתאלמנה אינה צריכה גט דודאי בעילתו בעילת זנות ולא לשם קדושין שאם יבעול לשם קדושין לוקה ש''ג פרק מ''ש. גם מהר''י הלוי בתשובה סי' י''ד כתב שאם המגרש כהן אינה צריכה גט. וכנה''ג כתב ואני מפקפק בזה דכל שקדושין תופסין בה יש לחוש שמא לשם קידושין בעל דבין הכי ובין הכי עובר על לאו גרידא יש לחוש שמא לשם קדושין בעל ונראה שכל שאינו יוכל לקיימה לא חיישינן שבעל לשם קדושין ע''ש. וכ''כ בתשובת מהר''ם אלשקאר סימן פ''ח שאם גירשה מפני שזינתה תחתיו אפי' ראוה שנבעלה א''צ גט שני דודאי לשם זנות בעל ולא לשם קדושין דמידע ידע שלא יוכל לקיימה והפוכי מטרתא למה לך אבל הרדב''ז ח''א סי' רע''ז כתב דאם נתייחדה אינה צריכה גט ואם ראוה שנבעלה צריכה גט ע''ש וע''ל סי' קמ''ח ס''ק ב' מש''ש ודו''ק. אם היה לו אשה אחרת לא חיישינן דבעל לשם קדושין דלא עבר על חרם ר''ג מהרי''ט ח''ב סי' א' וכנה''ג הביא פוסקים דס''ל דחיישינן אפי' בכה''ג דבעל לשם קדושין ע''ש: (ב) מקודשת. ואם נשאת לאחר תצא עיין ב''ש שכתב ומכ''ש אם הלך הבעל למד''ה וא''א ליתן לה גט אחר דלא תנשא ולא כהגמ''ר עיין בד''מ עכ''ל לכאורה דבריו שבכאן סותרים למ''ש בסי' קמ''ח ס''ק ב' שכתב שם וה''ה וכו' והסכים עם הגמ''ר ע''ש. ואם גירש מחמת זנות למהר''ם אלשקר הנ''ל אפי' ראוה שנבעלה. אינה צריכה גט דלא בעיל לשם קדושין. ולהרדב''ז דוקא בנתייחדת אינה צריכה גט אבל ראוה שנבעלה צריכה גט כמ''ש בס''ק א'. אם אמר נתייחדתי בפני עדים ומתו. או לא בעלתי או בעלתי ולא לשם קדושין ליכא למיחש לקדושין ש''ג ולבסוף כתב שלא מלאו לבו להתיר ע''ש. ועיין ב''ש מ''ש בשם ש''ג. המתייחד עם גרושתו והי' בנדתה אינה צריכה גט שני ממנו הרדב''ז. מעשה שבא לפני במומר שנשא בגיותו בת ישראל שהמירה גם כן ושהו יחד שנים או שלשה שנים ולבסוף חזרה היא לדת אמת וקדשה אחר והתרתיה לו משום דודאי היא והוא לא נתכונו לקידושין בהזדווגם יחד בנדתה כנסת הגדולה דף קע''ט ע''ב. ועיין סעיף וי''ו:


ב נִתְיַחֵד עִמָּהּ בִּפְנֵי שְׁנֵי עֵדִים, וְהָיוּ שְׁנֵי עֵדִים כְּאֶחָד, וְרָאוּ הוּא וְהִיא אֶת הָעֵדִים, אִם הָיְתָה מְגֹרֶשֶׁת מִן הַנִּשּׂוּאִין, חוֹשְׁשִׁין לָהּ שֶׁמָּא נִבְעֲלָה, וְהֵן הֵן עֵדֵי (ג) יִחוּד הֵן הֵן עֵדֵי בִּיאָה. לְפִיכָךְ, הִיא סָפֵק מְקֻדֶּשֶׁת, וּצְרִיכָה גֵּט מִסָפֵק. וְאִם הָיְתָה מְגֹרֶשֶׁת מִן הָאֵרוּסִין, אֵין חוֹשְׁשִׁין לָהּ, שֶׁהֲרֵי אֵין לִבּוֹ (ד) גַּס בָּהּ. וְאִי חָזֵינָן לְהוּ דְּגַיְסֵי אַהֲדָדֵי, חוֹשְׁשִׁין לָהּ. הגה: אֲבָל אִם נִתְיַחֵד עִם מְשֻׁדֶּכֶת שֶׁלּוֹ, אַף עַל גַּב דְּגָס בָּהּ, לֹא חַיְשִׁינָן, אֶלָּא אִם כֵּן בָּא עָלֶיהָ בִּפְנֵי (ה) עֵדִים (תְּשׁוּבַת הָרַמְבַּן סִימָן קל''ה):
 באר היטב  (ג) יחוד. דוקא כשנתייחד עמה שיעור זמן ביאה או לפחות שיעור העראה שהוא שיעור כדי לצלות ביצה ולגמעה אבל אם אין שיעור זה אין כאן חשש יחוד כלל רלנ''ח סי' מ''ג הר''י הלוי סי' ו'. הא דאמרינן הן הן עידי יחוד. דוקא בנתייחדה מדעתה אבל אם הוא נתייחד עמה בע''כ אפי' אם נתייחד עמה כשיעור ביאה אם היא תתן אמתלא בדבריה למה שהתה כ''כ אין חוששין ליחוד זה רלנ''ח שם: (ד) גס בה. ה''ה שאין לבה גס בו הרא''ם סי' ס''ז. ודוקא בכה''ג שכבר גרשה אבל אם כתב לה גט ועדיין לא נתן לה הגט ונתייחד עמה חוששין שמא בא עליה ופסול משום גט ישן ב''ש: (ה) עדים. ב''ש כתב דנראה מתשוב' הרמב''ן אפי' בא עליה נמי אין חוששין לקדושין כיון שאין עסק קדושין ביניהם דוקא באשתו או בארוסה שהיה קדושין ביניהם חיישינן לקדושין אבל במשודכת דמיא לאשה דעלמא ועיין הרדב''ז ח''א סי' רי''ז. כנה''ג קע''ט ע''ב ע''ש:


ג מִי שֶׁשָּׁלַח גֵּט לְאִשְׁתּוֹ, וְאַחַר כָּךְ בִּטְּלוֹ, וְהָלַךְ וְנִתְיַחֵד עִמָּהּ, וְאַחַר כָּךְ נִתְבָּרֵר שֶׁכְּבָר הִגִּיעַ הַגֵּט לְיָדָהּ קֹדֶם בִּטּוּלוֹ, אֵינָהּ צְרִיכָה מִמֶּנּוּ גֵּט שֵׁנִי, דְּוַדַּאי לֹא בָּעַל לְשֵׁם קִדּוּשִׁין, כִּי הָיָה סָבוּר שֶׁהַגֵּט הָיָה בָּטֵל, וְלֹא בָּעַל אֶלָּא עַל דַּעַת קִדּוּשִׁין הָרִאשׁוֹנִים: 

ד מִי שֶׁגֵּרַשׁ אֶת אִשְׁתּוֹ, וְנִתְיַחֵד עִמָּהּ, וְקֹדֶם שֶׁגֵּרְשָׁהּ שֵׁנִית לְקָחָהּ אֶחָד לְשֵׁם פִּילֶגֶשׁ, אֲסוּרָה לִשְׁנֵיהֶם וּצְרִיכָה גֵּט מִשְּׁנֵיהֶם: 

ה לֹא אָמְרוּ חֲזָקָה זוֹ דְּאֵין אָדָם עוֹשֶׂה בְּעִילָתוֹ בְּעִילַת זְנוּת, אֶלָּא בְּאִשְׁתּוֹ שֶׁגֵּרְשָׁהּ אוֹ בִּמְקַדֵּשׁ עַל תְּנַאי וּבָעַל סְתָם, שֶׁהֲרֵי אִשְׁתּוֹ הִיא וּבְאִשְׁתּוֹ הוּא שֶׁחֶזְקָתוֹ שֶׁאֵינוֹ עוֹשֶׂה בְּעִילַת זְנוּת עַד שֶׁיְּפָרֵשׁ שֶׁהִיא בְּעִילַת זְנוּת אוֹ יְפָרֵשׁ שֶׁעַל תְּנַאי הוּא בּוֹעֵל; אֲבָל שְׁאָר כָּל הַנָּשִׁים בַּחֲזָקָה שֶׁבָּעַל לְשֵׁם זְנוּת, עַד שֶׁיְּפָרֵשׁ שֶׁבָּעַל לְשֵׁם קִדּוּשִׁין: 

ו וְכֵן אִישׁ וְאִשָּׁה שֶׁהֵמִירוּ בְּאֹנֶס הַגְּזֵרוֹת, וְנִשְּׂאוּ זֶה לָזֶה בְּחֻקּוֹת הַכּוּתִים, אַף עַל פִּי שֶׁמִּתְיַחֲדִים זֶה עִם זֶה בְּכָל יוֹם לְעֵינֵי הַכֹּל, אֵין חוֹשְׁשִׁין לָהֶם מִשּׁוּם קִדּוּשִׁין וְעַיֵּן לְעֵיל סִימָן כ''ו: 

ז נִתְיַחֵד עִם אִשְׁתּוֹ אַחַר שֶׁאָמַר לִכְתֹּב וְלַחְתֹּם גֵּט וְלִתְּנוֹ לָהּ, הֲרֵי אֵלּוּ לֹא יִכְתְּבוּ. וְאִם כָּתְבוּ וְנָתְנוּ לָהּ אַחַר שֶׁנִּתְיַחֵד עִמָּהּ, הֲרֵי זוֹ סְפֵק מְגֹרֶשֶׁת: 



סימן קנ - דין פסול גט שאם נשאת בהן
ובו ד' סעיפים 
א כָּל גֵּט שֶׁהוּא בָּטֵל מִן הַתּוֹרָה, אִם נִתְגָּרְשָׁה בּוֹ עֲדַיִן הִיא אֵשֶׁת אִישׁ גְּמוּרָה. וְאִם נִשֵּׂאת בּוֹ, תֵּצֵא וְהַוָּלָד מַמְזֵר, וּצְרִיכָה גֵּט מִשֵּׁנִי מִדִּבְרֵיהֶם, וּמֵהָרִאשׁוֹן מִן הַתּוֹרָה, לְהַתִּירָהּ לְעָלְמָא. וַאֲסוּרָה לִשְׁנֵיהֶם לְעוֹלָם. וְכָל י''ג דְּרָכִים שֶׁנּוֹהֲגִין בְּאִשָּׁה שֶׁהָלַךְ בַּעְלָהּ לִמְדִינַת הַיָּם וְנִשֵּׂאת וְאַחַר כָּךְ בָּא בַּעְלָהּ, שֶׁנִּתְבָּאֲרוּ בְּסִימָן י''ז, נוֹהֲגִים בָּהּ. וְיֵשׁ אוֹמְרִים דְּבַעְלָהּ הָרִאשׁוֹן יוֹרְשָׁהּ (המ''מ פֶּרֶק י' דְּגֵרוּשִׁין). אֲבָל אִם לֹא נִשֵּׂאת עֲדַיִן, אֶלָּא נִתְקַדְּשָׁה, מֻתֶּרֶת לְבַעְלָהּ וְאֵינָהּ צְרִיכָה גֵּט מִשֵּׁנִי. וְכָל גֵּט שֶׁאֵינוֹ פָּסוּל אֶלָּא מִדִּבְרֵיהֶם לְהִנָּשֵׂא בּוֹ, לֹא תִּנָּשֵׂא בּוֹ לְכַתְּחִלָּה, וְאִם נִשֵּׂאת, אֲפִלּוּ לֹא נִבְעֲלָה, לֹא תֵּצֵא, וְהַוָּלָד כָּשֵׁר; וְכוֹתְבִין לָהּ גֵּט אַחֵר, וְהִיא יוֹשֶׁבֶת תַּחַת בַּעְלָהּ. וְאִם אִי אֶפְשָׁר לִכְתֹּב לָהּ גֵּט, וְהָיָה הַבַּעַל וָתִיק וְגֵרַשׁ מֵעַצְמוֹ, הֲרֵי זֶה מְשֻׁבָּח. בַּמֶּה דְּבָרִים אֲמוּרִים, שֶׁאֵין לוֹ בָּנִים מִמֶּנָּה. אֲבָל אִם יֵשׁ לוֹ בָּנִים מִמֶּנָּה, לֹא יוֹצִיא, מִפְּנֵי שֶׁמּוֹצִיא לַעַז עַל הַבָּנִים. מִיהוּ, נוֹתְנִין גֵּט אַחֵר כָּשֵׁר, וְאֵין בָּזֶה מִשּׁוּם הוֹצָאַת לַעַז עַל הַבָּנִים (פִּסְקֵי מהרא''י סִימָן כ''א). כָּל דָּבָר שֶׁאָנוּ מַחֲמִירִין בְּגִטִּין, וְהַגֵּט בְּלָאו הָכִי כָּשֵׁר אֶלָּא שֶׁמַחֲמִירִין לְכָתְבוֹ לְכַתְּחִלָּה, אִם לֹא נִכְתַּב, הַגֵּט כָּשֵׁר (מהרי''ו סִימָן כ''ג): 

ב כָּל שֶׁהִיא סְפֵק מְגֹרֶשֶׁת, לֹא תִּנָּשֵׂא, וְאִם נִשֵּׂאת, תֵּצֵא, וְהַוָּלָד סְפֵק מַמְזֵר: 

ג כָּל גֵּט שֶׁהוּא בָּטֵל מִן הַתּוֹרָה, אִם הָיָה בַּעְלָהּ כֹּהֵן לֹא נֶאֶסְרָה עָלָיו מִשּׁוּם גְּרוּשָׁה, חוּץ מֵהַמְגָרֵשׁ וְאָמַר לָהּ: הֲרֵי אַתְּ מְגֹרֶשֶׁת מִמֶּנִּי וְאֵין אַתְּ מֻתֶּרֶת לְכָל אָדָם, שֶׁאַף עַל פִּי שֶׁאֵין כָּאן גֵּט כְּלָל, פְּסוּלָה לִכְהֻנָּה: 

ד מִי שֶׁגֵּרַשׁ אֶת אִשְׁתּוֹ בְּגֵט שֶׁיֵּשׁ בּוֹ פִּסוּל מִדִּבְרֵיהֶם, אוֹ שֶׁהָיְתָה סְפֵק מְגֹרֶשֶׁת וְרָצָה לְהַחֲזִירָהּ, צָרִיךְ לְקַדְּשָׁהּ, אֲבָל אֵינוֹ צָרִיךְ לְבָרֵךְ שֶׁבַע בְּרָכוֹת וְלֹא לִכְתֹּב לָהּ כְּתֻבָּה אַחֶרֶת: 



סימן קנא - הסופר שטעה בגט ובשובר
ובו סעיף אחד 
א כָּתַב הַסוֹפֵר הַשּׁוֹבָר וְהַגֵּט, וְטָעָה וְנָתַן הַשּׁוֹבָר לָאִישׁ, וְהַגֵּט לָאִשָּׁה, וְנָתְנוּם זֶה לָזֶה וְכִמְדֻמֶּה לָהֶם שֶׁנִּתְגָּרְשָׁה, וּלְאַחַר זְמַן עִרְעֵר הַבַּעַל לוֹמַר שֶׁלֹּא נִתְגָּרְשָׁה, שֶׁלֹּא נָתַן לָהּ אֶלָּא הַשּׁוֹבָר וַהֲרֵי הַגֵּט עֲדַיִן בְּיָדוֹ, אִם לֹא נִשֵּׂאת עֲדַיִן, נֶאֱמָן, וִיגָּרְשֶׁנָּה עַכְשָׁו וּתְהֵא מֻתֶּרֶת מֵעַתָּה. וְאִם לֹא גֵּרְשָׁהּ, וְעָמְדָה וְנִשֵּׂאת, תֵּצֵא מִזֶּה וּמִזֶּה, וְכָל הַי''ג דְּרָכִים בָּהּ. וְאִם לֹא עִרְעֵר הַבַּעַל עַד אַחַר שֶׁנִּשֵּׂאת, אֵינוֹ נֶאֱמָן לְאָסְרָהּ, וַהֲרֵי הִיא בְּחֶזְקַת גְּרוּשָׁה, שֶׁאָנוּ תּוֹלִין שֶׁנָּפַל מִמֶּנָּה וְהוּא מְצָאוֹ: 



סימן קנב - דין שני עדים אומרים שנתגרשה, והאומרת: אשת איש הייתי ונתגרשתי
ובו י''ב סעיפים 
א הַבַּעַל שֶׁאָמַר: גֵּרַשְׁתִּי אֶת אִשְׁתִּי, אֵינוֹ נֶאֱמָן, וְחוֹשְׁשִׁין לִדְבָרָיו וְתִהְיֶה סְפֵק (א) מְגֹרֶשֶׁת. וַאֲפִלּוּ הוֹדֵית לוֹ שֶׁגֵּרְשָׁהּ, אֵינָם נֶאֱמָנִים:
 באר היטב  (א) מגורשת. היינו לאחר מותו. חולצת ולא מתייבמת. גם אם זנתה אחר שאמר גרשתי הבנים ספק ממזרים. אבל א''י לאסור עליו אם הוא כהן ב''ש:


ב הָאוֹמֶרֶת לְבַעְלָהּ: גֵּרַשְׁתַּנִי, וְהוּא מַכְחִישָׁהּ, נִתְבָּאֵר סִימָן י''ז: 

ג שְׁנַיִם אוֹמְרִים: נִתְגָּרְשָׁה, וּשְׁנַיִם אוֹמְרִים: לֹא נִתְגָּרְשָׁה, אֲפִלּוּ הַבַּעַל עוֹמֵד וְהִיא אוֹמֶרֶת לוֹ גֵּרַשְׁתַּנִי, הֲרֵי זוֹ בְּחֶזְקַת אֵשֶׁת אִישׁ גְּמוּרָה, מִפְּנֵי שֶׁהָעֵדִים סוֹמְכִים אוֹתָהּ וְאֶפְשָׁר שֶׁתָּעִיז פָּנֶיהָ. לְפִיכָךְ, אִם נִשֵּׂאת, תֵּצֵא וְהַוָּלָד מַמְזֵר. בַּמֶּה דְּבָרִים אֲמוּרִים, כְּשֶׁאָמְרוּ: עַכְשָׁו נִתְגָּרְשָׁה, שֶׁהֲרֵי אוֹמְרִים לָהּ: אִם אֱמֶת הַדָּבָר הוֹצִיאִי גִּטֵּךְ, אֲבָל אִם אָמְרוּ הָעֵדִים: מִכַּמָּה יָמִים נִתְגָּרְשָׁה, יֵשׁ לוֹמַר אָבַד הַגֵּט, וְהוֹאִיל וְהִיא אוֹמֶרֶת: גְּרוּשָׁה אֲנִי בְּוַדַּאי, וּשְׁנַיִם עֵדִים מְעִידִים לָהּ, אַף עַל פִּי שֶׁהַשְּׁנַיִם מַכְחִישִׁין אוֹתָם, אִם נִשֵּׂאת לְאֶחָד מֵעֵדֶיהָ, לֹא תֵּצֵא, שֶׁהֲרֵי הִיא וּבַעְלָהּ יוֹדְעִים בְּוַדַּאי שֶׁהִיא מֻתֶּרֶת, וַחֲזָקָה הִיא שֶׁאֵין מְקַלְקְלִים עַצְמָם. אֲבָל אִם נִשֵּׂאת לְאַחֵר, הוֹאִיל וְהַדָּבָר אֶצְלוֹ סָפֵק, וְכֵן אִם אָמְרָה: אֵינִי יוֹדַעַת, תֵּצֵא, וְהַוָּלָד סְפֵק מַמְזֵר. אֲבָל כָּל הֵיכָא דְּלֵיכָּא הַכְחָשָׁה, אֶלָּא שְׁנַיִם אוֹמְרִים: נִתְגָּרְשָׁה עַכְשָׁו, וְאָמְרִינָן לָהּ: אַחְזִינָן גִּטֵּךְ, וְאָמְרָה: נֶאֱבַד אוֹ נִקְרַע, לֹא חַיְשִׁינָן לָהּ: 

ד אָמְרוּ שְׁנַיִם: רְאִינוּהָ שֶׁנִּתְגָּרְשָׁה, וּשְׁנַיִם אוֹמְרִים: לֹא רְאִינוּהָ, אֲפִלּוּ אִם הָיוּ כֻּלָּם שְׁרוּיִים בְּחָצֵר אַחַת, הֲרֵי זוֹ לֹא תִּנָּשֵׂא, וְאִם נִשֵּׂאת, לֹא תֵּצֵא, וְהַוָּלָד כָּשֵׁר, שֶׁבְּנֵי אָדָם עֲשׂוּיִים לְגָרֵשׁ בְּצִנְעָא. הגה: וְיֵשׁ אוֹמְרִים דְּאִם אָמְרוּ שֶׁהָיוּ כֻּלָּם בְּמַעֲמָד אֶחָד, וּשְׁנַיִם אוֹמְרִים: לֹא רָאִינוּ, הָוֵי הַכְחָשָׁה, דְּכֻלֵּי הַאי לֹא עָבְדִי בְּצִנְעָא (תא''ו נכ''ג ח''ג): 

ה אֶחָד אוֹמֵר: נִתְגָּרְשָׁה, וְאֶחָד אוֹמֵר: לֹא נִתְגָּרְשָׁה, לֹא תִּנָּשֵׂא, וְאִם נִשֵּׂאת, אִם הָיְתָה בְּחֶזְקַת אֵשֶׁת אִישׁ, תֵּצֵא בְּכָל עִנְיָן. וְאִם לֹא הָיְתָה בְּחֶזְקַת אֵשֶׁת אִישׁ, אֶלָּא עַל פִּיהֶם, אִם יֵשׁ הַכְחָשָׁה בְּעֵדוּתָן, כְּגוֹן שֶׁאֶחָד אוֹמֵר: נִתְגָּרְשָׁה, וְאֶחָד אוֹמֵר: מֵעוֹלָם לֹא הָיוּ בָּהּ סְפֵק גֵּרוּשִׁין, תִּנָּשֵׂא לְכַתְּחִלָּה. וְאִם שְׁנֵיהֶם מְעִידִים שֶׁהִיא אֵשֶׁת אִישׁ, אֶלָּא שֶׁזָּרַק לָהּ גֵּט, אֶחָד אוֹמֵר: קָרוֹב לוֹ, וְאֶחָד אוֹמֵר: קָרוֹב לָהּ, (אֲפִלּוּ) אִם נִשֵּׂאת, תֵּצֵא: 

ו הָאִשָּׁה שֶׁבָּאָה וְאָמְרָה: אֵשֶׁת אִישׁ הָיִיתִי וּגְרוּשָׁה אֲנִי, נֶאֱמֶנֶת, שֶׁהַפֶּה שֶׁאָסַר הוּא הַפֶּה שֶׁהִתִּיר. וְיֵשׁ אוֹמְרִים דַּוְקָא כְּשֶׁאָמְרָה כָּךְ בְּתוֹךְ כְּדֵי דִּבּוּר, אֶלָּא אִם כֵּן נָתְנָה אֲמַתְלָא לִדְבָרֶיהָ: 

ז אִם יֵשׁ עֵדִים שֶׁהָיְתָה אֵשֶׁת אִישׁ, אֵינָהּ נֶאֱמֶנֶת לוֹמַר: גְּרוּשָׁה אֲנִי, וְאִם נִשֵּׂאת, תֵּצֵא. וַאֲפִלּוּ אִם נִשֵּׂאת קֹדֶם שֶׁבָּאוּ הָעֵדִים שֶׁהֵעִידוּ שֶׁהָיְתָה אֵשֶׁת אִישׁ. אֲבָל חוֹשְׁשִׁין לִדְבָרֶיהָ וּפְסוּלָה לִכְהֻנָּה לְעוֹלָם; וְאִם מֵת, חוֹלֶצֶת וְלֹא מִתְיַבֶּמֶת. הגה: בָּאוּ עֵדִים וְאָמְרוּ: שָׁמַעְנוּ שֶׁהִיא מְגֹרֶשֶׁת, אֵין זֶה עֵדוּת לְהוֹצִיא מֵחֶזְקָתָהּ, עַד שֶׁיָּעִידוּ שֶׁהִיא גְּרוּשָׁה (רִיבָ''שׁ סִימָן תק''ד). אֲבָל אִם אֵין עֵדִים שֶׁהִיא אֵשֶׁת אִישׁ, רַק אוֹמְרִים: שָׁמַעְנוּ שֶׁנִתְקַדְּשָׁה וְנִתְגָּרְשָׁה, דִּינוֹ כְּקוֹל בְּעָלְמָא, וּכְדֶרֶךְ שֶׁנִתְבָּאֵר לְעֵיל סִי' מ''ו: 

ח הָיוּ לָהּ שְׁנֵי עֵדִים שֶׁהִיא גְּרוּשָׁה, אַף עַל פִּי שֶׁאֵין (ב) שָׁם גֵּט, הֲרֵי זוֹ תִּנָּשֵׂא לְכַתְּחִלָּה:
 באר היטב  (ב) שם גט. אשה שהיתה בחזקת גרושה ונשאת ואח''כ חקרו הדבר ולא נמצא כי אם ע''א מעיד שראה הגירושין ואחרים ששמעו מפי אחרים שהיא מגורשת מותרת לינשא הרדב''ז ח''א סימן רמ''ה:


ט הוֹצִיאָה גֵּט מִתַּחַת (ג) יָדָהּ וְאָמְרָה: גֵּרְשַׁנִי בַּעְלִי בְּזֶה, הֲרֵי זוֹ נֶאֱמֶנֶת, וְתִנָּשֵׂא בּוֹ אַף עַל פִּי שֶׁאֵינוֹ מְקֻיָּם, כְּמוֹ שֶׁנִּתְבָּאֵר בְּסִימָן קמ''א וְקמ''ב:
 באר היטב  (ג) ידה. וכפי מנהגינו עכשיו שאנו קורעין הגט מיד אחר הנתינה אפי' הוציאה קרוע קרע ב''ד הוו ראיה שנתגרשה אפי' הבעל טוען קודם נתינה קרעתיו ובטלתיו כנה''ג בשם הרדב''ז ח''ב כ''י:


י בָּא הַבַּעַל וְעִרְעֵר, אִם אָמַר: מִמֶּנִּי נָפַל וּמָצְאָה אוֹתוֹ, אֵינוֹ נֶאֱמָן, שֶׁהֲרֵי הוֹדָה שֶׁכְּתָבוֹ לָהּ, וַהֲרֵי הוּא יוֹצֵא מִתַּחַת יָדָהּ. אֲבָל אִם אָמַר הַבַּעַל: עַל תְּנַאי הָיָה וַעֲדַיִן לֹא נִתְקַיֵּם הַתְּנַאי, (אוֹ) פִּקָּדוֹן הָיָה, אוֹ מֵעוֹלָם לֹא כְּתַבְתִּיו, (אוֹ) מְזֻיָּף הוּא, יִתְקַיֵּם בְּחוֹתְמָיו אוֹ בְּעֵדֵי מְסִירָה, כְּמוֹ שֶׁנִּתְבָּאֵר בְּסִימָן קמ''א וְקמ''ב (סָעִיף י''ג וְי''ד): 

יא וְאִם לֹא נִתְקַיֵּם, אֵינָהּ מְגֹרֶשֶׁת לִהְיוֹת מֻתֶּרֶת לַאֲחֵרִים, אֲבָל פָּסְלָה עַצְמָהּ מִכְּהֻנָּה: 

יב אִשָּׁה שֶׁיֵּשׁ בְּיָדָהּ מַעֲשֵׂה בֵּית דִּין, אֵינָהּ יְכוֹלָה לִנָּשֵׂא בּוֹ עַד שֶׁיֻּכְּרוּ חֲתִימוֹת יְדֵי הַבֵּית דִּין. (וְעַיֵן בְּסוֹף סִימָן קמ''ב בַּהַגָּה): 



סימן קנג - דין המוצא גט בשוק למי יחזיר אותו
ובו סעיף אחד 
א הַמּוֹצֵא גֵּט אִשָּׁה בַּשּׁוּק, אִם הָאִשָּׁה נוֹתֶנֶת סִימָן, שֶׁאוֹמֶרֶת: נֶקֶב יֵשׁ בְּצַד אוֹת פְּלוֹנִי, וְאוֹמֶרֶת שֶׁכְּבָר נִתְגָּרְשָׁה בּוֹ וּמִמֶּנָּה נָפַל, יַחֲזִירוּהוּ לָהּ, אֲפִלּוּ אִם הַבַּעַל מַכְחִישָׁהּ וְאוֹמֵר שֶׁמִּמֶּנּוּ נָפַל וְלֹא גֵּרְשָׁהּ מֵעוֹלָם אֶלָּא שֶׁצִּוָּה לְכָתְבוֹ וַעֲדַיִן לֹא נְתָנוֹ; אֲפִלּוּ אִם גַּם הוּא נוֹתֵן בּוֹ סִימָן. וְאִם אֵינָה נוֹתֶנֶת בּוֹ סִימָן, וְהַבַּעַל מַכְחִישָׁהּ, לֹא יִתְּנוּהוּ לֹא לוֹ וְלֹא לָהּ. וְאִם הַבַּעַל מוֹדֶה שֶׁכְּתָבוֹ, וְאוֹמֵר שֶׁיִּתְּנוּהוּ לָהּ לְהִתְגָּרֵשׁ, בְּמָקוֹם וּבְשָׁעָה שֶׁרָאוּי לְהַחֲזִיר, דְּלֵיכָּא לְמֵיחַשׁ שֶׁמֵּאַחֵר נָפַל עַל פִּי מַה שֶּׁנִּתְבָּאֵר בְּסִימָן קל''ב, יִתְּנוּהוּ לָהּ וְתִתְגָּרֵשׁ בּוֹ מֵעַתָּה; וְאִם לָאו, לֹא יִתְּנוּהוּ לָהּ. וְאִם הוּא מוֹדֶה שֶׁנִּתְגָּרְשָׁה בּוֹ, וְהִיא שׁוֹאֶלֶת אוֹתוֹ לִגְבּוֹת בּוֹ כְּתֻבָּתָהּ, וְהוּא אוֹמֵר שֶׁכְּבָר פְּרָעָהּ וְהֶחֱזִירַתּוּ לוֹ וּמִמֶּנּוּ נָפַל, מַחֲזִירוֹ לָהּ, אֲפִלּוּ אֵינָהּ אוֹמֶרֶת: נֶקֶב יֵשׁ בְּצַד אוֹת פְּלוֹנִית, רַק בִּשְׁאָר סִימָן (שֶׁאֵינוֹ כָּל כָּךְ) מֻבְהָק, כְּגוֹן שֶׁאוֹמֶרֶת: כָּךְ וְכָךְ אֶצְבָּעוֹת בְּאֹרֶךְ הַגֵּט אוֹ בְּרָחְבּוֹ, אוֹ שֶׁאוֹמֶרֶת מִדַּת הַחוּט הַקָּשׁוּר בּוֹ. אֲבָל אִם אָמְרָה: הַגֵּט הָיָה אָרֹךְ אוֹ קָצָר, וְאֵינָהּ מְכַוֶּנֶת מִדָּתוֹ, אוֹ הַחוּט לָבָן אוֹ שָׁחֹר, אוֹ שֶׁאָמְרָה שֶׁהוּא מֻנָּח בַּחֲפִיסָה אוֹ בִּדְלוֹסְקְמָא, אֵינוֹ סִימָן לְהַחֲזִירוֹ לָהּ עַל יָדוֹ: 



סימן קנד - למי שכופין להוציא בגט, בין איש בין אשה, וסדר כתיבת הגט ונתינתו
ובו כ''ד סעיפים 
א אֵלּוּ שֶׁכּוֹפִין אוֹתָם לְהוֹצִיא וְלִתֵּן (א) כְּתֻבָּה: מִי שֶׁנּוֹלַד לוֹ רֵיחַ הַפֶּה אוֹ רֵיחַ הַחֹטֶם, אוֹ שֶׁחָזַר לִהְיוֹת מְקַבֵּץ צוֹאַת כְּלָבִים אוֹ בּוּרְסְקִי, אוֹ לִהְיוֹת מְחַתֵּךְ נְחשֶׁת מֵעִקָּרוֹ. וְאִם רָצְתָה תֵּשֵׁב עִם בַּעְלָהּ. וְאִם יָדְעָה (ב) בָּהֶן קֹדֶם שֶׁנִשֵּׂאת, אֵין כּוֹפִין לְהוֹצִיא, דְּסָבְרָה וְקִבְּלָה (טוּר בְּשֵׁם הָרְמַ''ה). נַעֲשָׂה הָאִישׁ מֻכֶּה (ג) שְׁחִין, כּוֹפִין אוֹתוֹ לְהוֹצִיא וְלִתֵּן כְּתֻבָּה; וְאַף עַל פִּי שֶׁהִיא רוֹצָה לֵישֵׁב עִמּוֹ, אוֹ שֶׁהִתְנָה עִמוֹ קֹדֶם שֶׁנְשָׂאָהּ, אֵין שׁוֹמְעִין לָהּ, אֶלָּא מַפְרִישִׁין אוֹתָם בְּעַל כָּרְחָם, מִפְּנֵי שֶׁהִיא (ד) מְמִיקַתּוּ. וְאִם אָמְרָה: אֵשֵׁב עִמּוֹ (ה) בְּעֵדִים, כְּדֵי שֶׁלֹּא יָבֹא עָלַי, שׁוֹמְעִין לָהּ. הגה: יֵשׁ אוֹמְרִים דְּמוּמָר כּוֹפִין אוֹתוֹ עַל יְדֵי כּוּתִים לְהוֹצִיא (ב''י סִימָן קל''ד בְּשֵׁם א''ח וּבְמָרְדְּכַי פֶּרֶק הַמְגָרֵשׁ), וּבִלְבַד שֶׁיְּבַטֵּל בִּשְׁעַת הַגֵּט (שָׁם בְּמָרְדְּכַי). וְיֵשׁ חוֹלְקִים וְאוֹמְרִים דְּאֵין כּוֹפִין לְמוּמָר אוֹ שְׁאָר עוֹבֵר עַל דָּת (תְּשׁוּבַת מור''ם), אֶלָּא אִם כֵּן פּוֹשֵׁעַ לָהּ, כְּגוֹן שֶׁמַאֲכִילָהּ דְּבַר אִסוּר (מהרי''ו סִימָן כ''ב), אוֹ שֶׁעָבַר עַל חֵרֶם שֶׁשִּׁעְבֵּד עַצְמוֹ נֶגְדָּהּ שֶׁלֹּא לְהַקְנִיטָהּ וְשֶׁלֹּא לְהַכּוֹתָהּ, אוֹ שֶׁנוֹדֵר וְאֵינוֹ מְקַיֵּם שֶׁבָּנָיו מֵתִים בַּעֲוֹן נְדָרִים (הַגָּהוֹת מַיְמוֹנִי סוֹף אִשּׁוּת). מִי שֶׁהוּא רוֹעֶה (ו) זוֹנוֹת וְאִשְׁתּוֹ קוֹבֶלֶת עָלָיו, אִם יֵשׁ עֵדוּת (ז) בַּדָּבָר, שֶׁרָאוּ אוֹתוֹ עִם מְנָאֲפִים אוֹ שֶׁהוֹדָה, יֵשׁ אוֹמְרִים שֶׁכּוֹפִין אוֹתוֹ לְהוֹצִיא, אֲבָל מִשּׁוּם שֶׁמְבִיאִין לוֹ יְלָדִים כּוּתִים אֵין לָחוּשׁ, דִּלְמָא מְשַׁקְרִים עָלָיו (חִדּוּשֵׁי אֲגֻדָּה דִּיבָמוֹת):
 באר היטב  (א) כתובה. ולענין תוספת כתובה פסק הב''ש דאין לה תוס' בכל הני אפילו במוכה שחין דצריך לגרשה לטובתו אפ''ה אין לה תוספת ע''ש והא דכופין היינו כשאינו רוצה לגרש כלל אבל אם רוצה לגרש בתנאי אין כופין רשד''ם חא''ה ס''ס מ''א. כל היכא דכופין להוציא ולתת כתובה אם לא יכפוהו להוציא כגון דליכא קמן האשה תובעת גיטה וכתובתה: ב''ד יורדין לנכסיו ומגבין לה הרד''ך בית ב' חדר יו''ד: (ב) בהן. ולכמה פוסקים אפי' ידעה בהן י''ל סבורה הייתי שאני יוכל לקבל ועכשיו א''י לקבל. לכן נראה אפילו להרמ''א שכתב אין כופין להוציא מ''מ אין דינה כמורדת אם אין רצונה לדור עמו וי''ל קים לי כהני פוסקים עיין ב''ש: (ג) שחין. מוכה שחין שאומר שנתרפא ואשתו אינה סומכת עליו יש להסתפק אי מהימנינן ליה הר''א ששון סימן רי''ד. הי' לו נגעים בפיו ומוציא ליחה סרוחה כופין אותו להוציא הר''י אדרבי סימן מ''ב. מי שמשתין בתוך המטה ואינו מרגיש אין כופין אותו להוציא ואין כופין אותה להיות עמו הרדב''ז ח''ב סימן ר''ס וכ''כ באר שבע דף קי''ב. וע''ל סי' ל''ט ס''ק ד' חולה הצרפתי אם יסכימו הרופאים שהתשמיש ממיקתו וגם יש בו מיאוס וסרחון חזק כופין אותו להוציא עיין כנה''ג קפ''א ע''א וכן בנכפה אם התשמיש קשה לו מפרישין אותו ממנה הרמ''ט (ח''ב) [ח''ג] סימן רי''ב: (ד) ממיקתו. פי' בשרו נופל חתיכות חתיכות מלשון המק בשרו: (ה) בעדים. ולא צריכין שיהיו העדים יושבין ושומרין כל הלילה אלא כדרך כל הישנים בבית א' סגי הראנ''ח ח''א סימן ז': (ו) זונות. ראובן שבא על א''א וחוזר בתשובה ואשתו תובעת ממנו גט וליתן לה כתובה. פסק חכם צבי בתשובתו סימן קל''ג דאין כופין אותו להוציא. דל''ד לרועה זונות דמוחזק לכך ועומד במרדו ורועה זונות יאבד הון וסופו לא יהיה בידו לפרנסה משא''כ כאן דשב בתשובה ע''ש: (ז) בדבר. ואין להחרים אחר עדות זה דכל ישראל בחזקת כשרות ב''ש:


ב מִי שֶׁהָיָה בַּעְלָהּ בַּעַל רֵיחַ הַפֶּה אוֹ רֵיחַ הַחֹטֶם, אוֹ מְלַקֵּט צוֹאַת כְּלָבִים וְכַיּוֹצֵא בָּהּ, וּמֵת וְנָפְלָה לִפְנֵי אָחִיו וְיֵשׁ בּוֹ אוֹתוֹ מוּם שֶׁהָיָה בְּבַעְלָהּ, יְכוֹלָה הִיא לוֹמַר: לְאָחִיךְ הָיִיתִי יְכוֹלָה לְקַבֵּל וּלְךְ אֵינִי יְכוֹלָה לְקַבֵּל, וְיַחֲלֹץ וְיִתֵּן לָהּ כְּתֻבָּה: 

ג הָאוֹמֵר: אֵינִי זָן וְאֵינִי (ח) מְפַרְנֵס, כּוֹפִין אוֹתוֹ (ט) לָזוּן. וְאִם אֵין בֵּית דִּין יְכוֹלִים לְכוֹפוֹ לָזוּן, כְּגוֹן שֶׁאֵין לוֹ בַּמֶּה לְפַרְנֵס וְאֵינוֹ רוֹצֶה לְהִשְׂתַּכֵּר לְהַרְוִיחַ וְלָזוּן, אִם תִּרְצֶה הִיא, כּוֹפִין אוֹתוֹ לְהוֹצִיא מִיָּד וְלִתֵּן כְּתֻבָּה. וְכֵן הַדִּין לְמִי שֶׁאֵינוֹ רוֹצֶה (י) לְשַׁמֵּשׁ. הגה: וְכֵן אִישׁ שֶׁרָגִיל לִכְעֹס וּלְהוֹצִיא אִשְׁתּוֹ מִבֵּיתוֹ תָּמִיד, כּוֹפִין אוֹתוֹ לְהוֹצִיא, כִּי עַל יְדֵי זֶה אֵינוֹ זָנָהּ לִפְעָמִים וּפוֹרֵשׁ מִמֶנָה בְּתַשְׁמִישׁ יוֹתֵר מֵעוֹנָתָהּ וְהָוֵי כְּמוֹרֵד מִמְזוֹנוֹת וְתַשְׁמִישׁ (תְּשׁוּבַת הָרַשְׁבָּ''א סִימָן תרצ''ג). וְעַיֵּן לְעֵיל סִימָן ע' וְסִימָן ע''ז. אִישׁ הַמַכֶּה אִשְׁתּוֹ, עֲבֵרָה הִיא בְּיָדוֹ כְּמַכֶּה חֲבֵרוֹ. וְאִם רָגִיל הוּא בְּכָךְ, יֵשׁ בְּיַד בֵּית דִּין לְיַסְּרוֹ וּלְהַחֲרִימוֹ וּלְהַלְקוֹתוֹ בְּכָל מִינֵי רִדּוּי וּכְפִיָּה, וּלְהַשְׁבִּיעוֹ שֶׁלֹּא יַעֲשֶׂה עוֹד, וְאִם אֵינוֹ צַיִּת לְדִבְרֵי הַבֵּית דִּין יֵשׁ אוֹמְרִים שֶׁכּוֹפִין אוֹתוֹ לְהוֹצִיא, וּבִלְבַד שֶׁמַתְרִין בּוֹ תְּחִלָּה פַּעַם אַחַת אוֹ שְׁתַּיִם כִּי אֵינוֹ מִדֶּרֶךְ בְּנֵי יִשְׂרָאֵל לְהַכּוֹת נְשׁוֹתֵיהֶם, וּמַעֲשֵׂה כּוּתִים הוּא. וְכָל זֶה כְּשֶׁהוּא מַתְחִיל, אֲבָל אִם מְקַלַּלְתּוֹ בְּחִנָם אוֹ מְזַלְזֶלֶת אָבִיו וְאִמוֹ, וְהוֹכִיחָהּ בִּדְבָרִים וְאֵינָהּ מַשְׁגַּחַת עָלָיו, יֵשׁ אוֹמְרִים דְּמֻתָּר לְהַכּוֹתָהּ, וְיֵשׁ אוֹמְרִים דַּאֲפִלּו אִשָּׁה רָעָה אָסוּר לְהַכּוֹתָהּ. וְהַסְּבָרָא רִאשׁוֹנָה הִיא עִקָר. וְאִם אֵינוֹ יָדוּעַ מִי הַגּוֹרֵם, אֵין הַבַּעַל נֶאֱמָן לוֹמַר שֶׁהִיא הַמַתְחֶלֶת, שֶׁכָּל הַנָשִׁים בְּחֶזְקַת כְּשֵׁרוֹת, וּמוֹשִׁיבִין בֵּינֵיהֶן אֲחֵרוֹת לִרְאוֹת בְּשֶׁל מִי הָרָעָה הַזֹאת, וְאִם הִיא מְקַלַּלְתּוֹ חִנָם, יוֹצֵאת בְּלֹא כְּתֻבָּה. וְנִרְאֶה לִי, דַּוְקָא בִּרְגִילָה בְּכָךְ, וְאַחַר הַהַתְרָאָה, וּכְמוֹ שֶׁנִתְבָּאֵר לְעֵיל סִימָן קט''ו. וְאִם הָלְכָה מִבֵּיתוֹ וְלָוְתָה וְאָכְלָה, אִם יָצְתָה מִכֹּחַ שֶׁהִכָּה אוֹתָהּ תָּמִיד, חַיָּב לְשַׁלֵּם (כָּל דִּבְרֵי הַגָּ''ה זוֹ תִּמְצָא בְּמָרְדְּכַי פֶּרֶק נַעֲרָה בְּשֵׁם מוהר''ם וב''ז סִימָן פ''ח), וּכְמוֹ שֶׁנִתְבָּאֵר לְעֵיל סִימָן ע':
 באר היטב  (ח) מפרנס. ל''ד האומר איני זן אלא כי היכא דלית ליה פשיטא שכופין. וכתב מהר''ם מטראני ח''א סימן ע''ו. אין לך אינו רוצה גדול מזה שיש כמה שנים שנפרד ממנה ולא רצה לשלוח לה מזונות ולא קרב אליה והולך ובורח ממקום למקום. ע''ש ועיין כנה''ג קפ''א ע''ב. טען חמיה תבא לביתי ואזונה אין לכופו בשוטים אבל במילי כייפינן ואם אינו רוצה להוציא יכולה לקחת כל הנכסים הנמצאים אתה בין מנדונייתה בין מתכשיטין שנתן לה בעלה וללכת לבית אביה וחייב ליתן לה מזונות כל זמן שאינה מוציאה בגט. אלא שאם מזונות שבעיר דירתו הם יותר בזול ממה שהם במקום דירת אביה שמין כשער הזול ממהרי''ט ח''א סימן קי''ג: (ט) לזון. לכמה פוסקים כופין אותו לגרש ע''כ אם היא אינו רוצה לדור עמו אין נעשית מורדת וי''ל קים לי כהני פוסקים כמש''ל בס''ק ב': (י) לשמש. כלומר בענין הכפיה שווין הדינין. אבל לענין מורד להוסיף על הכתובה אין שווין. דבתשמיש מוסיפין על הכתובה. ובאינו רוצה לזון אין מוסיפין עיין ב''ש:


ד הָאִישׁ שֶׁנּוֹלְדוּ בּוֹ מוּמִין אַחַר שֶׁנָּשָׂא, אֲפִלּוּ נִקְטַעַת יָדוֹ אוֹ רַגְלוֹ, אוֹ נִסְמֵת עֵינוֹ, וְלֹא רָצְתָה אִשְׁתּוֹ לֵישֵׁב עִמּוֹ, אֵין כּוֹפִין אוֹתוֹ לְהוֹצִיא וְלִתֵּן כְּתֻבָּה; אֶלָּא אִם רָצְתָה תֵּשֵׁב, וְאִם לֹא רָצְתָה, דִּינָהּ כְּדִין מוֹרֶדֶת. הגה: וְיֵשׁ אוֹמְרִים דְּכָל זֶה בְּיָדוֹ אוֹ רַגְלוֹ אוֹ עֵינוֹ אַחַת, אֲבָל בְּב' (יא) יָדָיו וּב' עֵינָיו וּב' רַגְלָיו, כּוֹפִין אוֹתוֹ לְהוֹצִיא (טוּר וְהָרֹא''שׁ):
 באר היטב  (יא) ידיו. והיינו שנולדו בו אבל אם היה בו לסברת הרמ''א סעיף א' אין כופין להוציא דסברה וקבלה. ועכ''פ (דהיא) [היא] לא נעשית מורדת די''ל סבורה הייתי שיכולה לקבל כמש''ל ס''ק ב' ב''ש:


ה אִישׁ הַמִּשְׁתַּטֶּה מִידֵי יוֹם יוֹם, וְאוֹמֶרֶת אִשְׁתּוֹ: אָבִי מֵחֲמַת דָּחֲקוֹ הִשִּׂיאַנִי לוֹ וּסְבוּרָה הָיִיתִי לְקַבֵּל וְאִי אֶפְשִׁי כִּי הוּא מְטֹרָף וִירֵאָה אֲנִי פֶּן יַהַרְגֵנִי בְּכַעֲסוֹ, אֵין כּוֹפִין אוֹתוֹ לְגָרֵשׁ, שֶׁאֵין כּוֹפִין אֶלָּא בְּאוֹתָם שֶׁאָמְרוּ חֲכָמִים. הגה: מִי שֶׁהוּא נִכְפֶּה, יֵשׁ אוֹמְרִים שֶׁאֵינוֹ (יב) מוּם וְאֵין כּוֹפִין עַל זֶה לְגָרֵשׁ. וּמִכָּל מָקוֹם אֵין כּוֹפִין אוֹתָהּ שֶׁתִּהְיֶה עִמוֹ, הוֹאִיל וּבָאתָה מֵחֲמַת טַעֲנָה (מָרְדְּכַי פֶּרֶק הַמֵדִיר בְּשֵׁם ראבי''ה). וְיֵשׁ אוֹמְרִים דְּהָוֵי מוּם (יג) בָּאִישׁ, וְכוֹפִין לְגָרֵשׁ (הָרֹא''שׁ כְּלָל מ''ב):
 באר היטב  (יב) מום. אע''ג דבאשה הוי מום כמ''ש בסי' (קט''ז) [קי''ז] מ''מ אשה ניחא לה בכל דהו ודוקא דאין סכנה בדבר אם משמשת עם בעל נכפה דאם היה סכנה בדבר כופין אותו להוציא כמש''ל ס''ק ג' בשם מהרמ''ט: (יג) באיש. עיין כנה''ג דף קפ''ג ע''ב שהעלה אם נתיישן החולי נכפה אצלו וגם הרופאים אמרו נואש אם יראה בעיני חכמי הדור שנכוף אותו לגרש אף אני אהיה סניף להם ע''ש ועמ''ש דף קל''ב ע''א מש''ש:


ו הָאִשָּׁה שֶׁתּוֹבַעַת גֵּט בְּטַעֲנָה שֶׁאֵינָהּ רְאוּיָה לִבָּנוֹת מִמֶּנּוּ, אֵין שׁוֹמְעִין לָהּ. וְאִם טָעֲנָה שֶׁחֲפֵצָה לֵילֵד כְּדֵי שֶׁיִּהְיֶה לָהּ בֵּן שֶׁתִּשָּׁעֵן עָלָיו, וְאֵין לָהּ כְּבָר (יד) שׁוּם בֵּן, וְאוֹמֶרֶת שֶׁהוּא (טו) גּוֹרֵם שֶׁאֵינוֹ יוֹרֶה כַּחֵץ, אִם שָׁהֲתָה עִמּוֹ עֶשֶׂר שָׁנִים וְלֹא נִתְעַבְּרָה, וְאֵינָהּ תּוֹבַעַת כְּתֻבָּתָהּ כְּדֵי שֶׁנָּחוּשׁ שֶׁתּוֹבַעַת גֵּט כְּדֵי לִגְבּוֹת כְּתֻבָּתָהּ, וְגַם אֵין לִתְלוֹת תְּבִיעַת הַגֵּט בְּשׁוּם דָּבָר אַחֵר, שׁוֹמְעִין לָהּ, אֲפִלּוּ יֵשׁ לוֹ בָּנִים מֵאִשָּׁה אַחֶרֶת, דְּשֶׁמָּא נִתְקַלְקֵל אַחַר כָּךְ, וְכוֹפִין אוֹתוֹ לְהוֹצִיא, וְיִתֵּן מָנֶה מָאתַיִם, אֲבָל לֹא (טז) תּוֹסֶפֶת, וְיִתֵּן נְדוּנְיָתָא מַה שֶּׁהִכְנִיסָה לוֹ. וְיֵשׁ לוֹ לְהַחֲרִים סְתָם עַל מַה שֶּׁטּוֹעֶנֶת דָּבָר שֶׁאֵינָהּ יוֹדַעַת בּוֹ בְּוַדַּאי, וְאַחַר כָּךְ יִתֵּן (יז) כְּתֻבָּה. וְאִם אָמַר אֶשָּׂא אִשָּׁה אַחֶרֶת עָלֶיהָ וְאֶבְדֹק עַצְמִי, שׁוֹמְעִין לוֹ. וְאִם יָלְדָה הַשְּׁנִיָּה, תֵּצֵא הָרִאשׁוֹנָה בְּלֹא כְּתֻבָּה, וְאִם לָאו יוֹצִיא שְׁתֵּיהֶן וְיִתֵּן כְּתֻבָּה, אוֹ יִשָּׂא שְׁלִישִׁית, אִם אֶפְשָׁר לֵהּ לְמֵיקַם בְּסִפּוּקַיְהוּ. וְיֵשׁ מִי שֶׁאוֹמֵר, שֶׁאִם אָמְרָה גַּם הַשְּׁנִיָּה שֶׁאֵינוֹ יוֹרֶה כַּחֵץ, יוֹצִיא שְׁתֵּיהֶן וְיִתֵּן (יח) כְּתֻבָּה. וּבְכָל גַּוְנָא, אִם יָדוּעַ שֶׁהוּא עָקָר, וְהִיא בָּאָה מֵחֲמַת טַעֲנָה, יוֹצִיא מִיָּד. הגה: וְהוּא הַדִּין אִם שָׁהָה (יט) י' שָׁנִים וְלֹא יָלְדָה, וּבָאָה מֵחֲמַת טַעֲנָה, שֶׁכּוֹפִין אוֹתוֹ לְהוֹצִיא וְלִתֵּן כְּתֻבָּה, וְהָתָם לֹא מְהַנֵי מַה שֶּׁאוֹמֵר: אֶבְדֹּק עַצְמִי וְאֶשָּׂא אַחֶרֶת, דְּמִכָּל מָקוֹם לֹא אִבְּדָה הָרִאשׁוֹנָה כְּתֻבָּתָהּ, הוֹאִיל וְלֹא הֻחְזְקָה בְּג' אֲנָשִׁים. וְהָא דִּצְרִיכָה לִטְעֹן שֶׁאֵינוֹ יוֹרֶה כַּחֵץ, הַיְנוּ שֶׁיָּדוּעַ שֶׁהָיוּ לוֹ כְּבָר בָּנִים, אָז תָּלִינָן בְּדִידַהּ אִם לֹא שֶׁטּוֹעֶנֶת שֶׁאֵינוֹ יוֹרֶה כַּחֵץ, אוֹ בַּבַּעַל הַשְּׁלִישִׁי שֶׁכְּבָר הֻחְזְקָה כָּךְ נִרְאֶה סְבָרַת הַטּוּר וְהוּא מַסְקָנַת הַתוס' וְהָאֲשֵׁרִ''י:
 באר היטב  (יד) שום בן. בנ''י כתב אפי' בת אם יש לה לא כייפינן ליה ב''ש: (טו) גורם. עיין ב''ש: (טז) תוס'. היינו תוספת שמוסיף לה דרך מתנה. אבל תוספת שליש הנהוג בינינו נותן לה מהרי''ק שורש פ''א. עיין כנה''ג קפ''א ע''ב סעיף כ''ח. ודף קפ''ב ע''א סמ''ג. דורונות ומתנות ששלח לה הבעל בשעת שידוכין הם של הבעל. הרש''ך ח''ג סימן קי''ב. וכן המתנות שנתנו לבעל. הם לבעל. מהרח''ש בתשובה סי' מ''א. דורונות ומתנות שנתנו לה אחרים בשעת נשואין הם שלה בין שנתנו לה קרובי החתן בין קרובי הכלה הרש''ך וכנה''ג הביא תשובת ב''י דאף אלו הם של בעל ע''ש קפ''א ע''א סעיף נ''א: (יז) כתובה. כיון שמבורר שהוא יורה כחץ תלינן המניעה בה: (יח) כתובה. ר''ל יוציא מיד ואין צריך להמתין י''ש בשניה. כיון דשהה עם הראשונה ואם הראשונה באה תוך י''ש לגרשה ובדק נפשיה תוך י''ש ושניה אומרת שאינו י''כ מ''מ אינו יוכל הראשונה לגרשה תוך י''ש דחיישינן שמא עיניה נתנה באחר כיון שהוא תוך י''ש והוא רוצה לגרש ב''ש: (יט) יו''ד שנים. ב''ש האריך והעלה דדברי רמ''א תמוהים ע''ש:


ז אִם טוֹעֶנֶת: אֵין לוֹ גְּבוּרַת אֲנָשִׁים לָבֹא עָלֶיהָ, וְשׁוֹאֶלֶת גֵּט, וְהוּא מַכְחִישָׁהּ, יֵשׁ אוֹמְרִים שֶׁהִיא (כ) נֶאֱמֶנֶת ואֲפִלּוּ לֹא שָׁהֲתָה י' שָׁנִים (טוּר), וְכוֹפִין אוֹתוֹ לְהוֹצִיא מִיָּד, וְלֹא יִתֵּן לָהּ (כא) כְּתֻבָּה. וְאִם מְגָרְשָׁהּ מֵעַצְמוֹ בְּלֹא כְּפִיָּה, יִתֵּן לָהּ (כב) כְּתֻבָּה. וְיֵשׁ אוֹמְרִים דְּאַף עַל פִּי שֶׁיָּכוֹל לִבְעֹל אַחֶרֶת, צָרִיךְ לִתֵּן לָזֹאת הַכְּתוּבָה; הוֹאִיל וְלֹא יָכוֹל לָבֹא עָלֶיהָ, יְכוֹלָה לוֹמַר: מָסַרְתִּי עַצְמִי לְךְ, וּמָה אֶעֱשֶׂה לְךְ יוֹתֵר (ב''י בְּשֵׁם א''ח). בַּמֶּה דְּבָרִים אֲמוּרִים, כְּשֶׁאֵינָהּ תּוֹבַעַת כְּתֻבָּתָהּ. אֲבָל אִם תּוֹבַעַת (כג) כְּתֻבָּתָהּ, אֵינָהּ נֶאֱמֶנֶת, וְאַף לְהוֹצִיא אֵין כּוֹפִין. הגה: וְיֵשׁ אוֹמְרִים דְּבַזְמַן הַזֶה שֶׁיֵּשׁ נָשִׁים חֲצוּפוֹת, אֵינָהּ נֶאֱמֶנֶת (מָרְדְּכַי פֶּרֶק עֲשָׂרָה יוֹחֲסִין). וּמִכָּל מָקוֹם, בְּמָקוֹם שֶׁיֵּשׁ אֲמַתְלָאוֹת וְאֻמְדָּנוּת שֶׁאוֹמֶרֶת אֱמֶת, נֶאֱמֶנֶת (מַהֲרִי''ק שֹׁרֶשׁ ע''ב). וְאִם יֵשׁ לִתְלוֹת שֶׁלֹּא יוּכַל לָבֹא עָלֶיהָ מִשּׁוּם שֶׁרַחְמָהּ צָר וְהִיא בְּתוּלָה, שֶׁלֹּא יוּכַל לָבֹא עָלֶיהָ מִכֹּחַ רַכּוּת שָׁנָיו וְחֻלְשָׁתוֹ, תּוֹלִין בָּזֶה וְאֵין כּוֹפִין לְהוֹצִיא (תְּשׁוּבַת הָריצְבָ''א סוֹף אִשּׁוּת). וְיֵשׁ אוֹמְרִים דַּאֲפִלּוּ בְּמָקוֹם שֶׁאֵין כּוֹפִין אוֹתוֹ, מִכָּל מָקוֹם אֵין כּוֹפִין אוֹתָהּ לְהִתְפַּיֵּס עִמוֹ, וְאֵין דָּנִין אוֹתָהּ כְּדִין מוֹרֶדֶת, אֶלָּא מַאֲרִיכִין הַדָּבָר עַד שֶׁיִּתְפַּשְּׁרוּ אוֹ עַד שֶׁיִּשְׁהֶה עֶשֶׂר שָׁנִים וְלֹא תֵּלֵד (מַהֲרִי''ק שֹׁרֶשׁ קל''ה בְּב''י בְּשֵׁם הָרַשְׁבָּ''א). וְהוּא הַדִּין אִם קִדֵּשׁ אִשָּׁה וַאֲסוּרָה לְהִנָשֵׂא לוֹ וּלְאַחֵר, כּוֹפִין אוֹתוֹ לְהוֹצִיא (תְּשׁוּבַת הָרֹא''שׁ כְּלָל מ''ג). אִם טוֹעֶנֶת שֶׁבַּעְלָהּ אֵינוֹ שׁוֹכֵב עִמָהּ וְאֵינוֹ בָּא עָלֶיהָ, דִּינָהּ כְּדִין טוֹעֶנֶת שֶׁאֵין לוֹ גְּבוּרַת אֲנָשִׁים:
 באר היטב  (כ) נאמנת. הטעם כל שהבעל יודע אם משקרת אין מעיזה להכחישו מש''ה אפי' תוך י''ש נאמנת. ודוקא שאמרה כן בפניו כמ''ש בסימן י''ז באמרה גרשתני. ואפילו לא טענה בעינא חוטרא לידי מהני כאן כיון דא''י לקיים העונה עיין כנה''ג קפ''ב ע''א סעיף ל''ב. והרדב''ז ח''א סימן קי''ח. כל שלא אמרה בפניו אעפ''י שנשמעו הדברים להבעל שלא בפניו מיקרי ואינה נאמנת. הראנ''ח ח''א סי' ס''ג. אבל בספר בנימין זאב כתב דאם נשמעו דבריה לו בפניו מיקרי ע''ש סימן קכ''ו וכנה''ג קפ''ד ע''א: (כא) כתובה. כיון דהוא מכחישה ואם הוא מודה צריך ליתן לה כתובה. ולענין תוספות כתובה צ''ע. ואם תפסה מהני תפיסה. ותוספת דידן נוטלת דדין נדוניא יש לו ואם היא מכחישה צ''ע אי נוטלת אפי' נדוניא שלה עיין בפוסקים: (כב) כתובה. ולענין תוספת כתובה נמי צ''ע. ואם יוכל להתקשות ויוכל להכניס עטרה ואין לו כח למרק נמי צ''ע אם יש לה ת''כ עיין ב''ש. הטוענת על בעלה ששכב עמה בנידתה ובעלה מכחישה בדורות הללו שהנשים פרוצות אינה נאמנת מהר''מ ווייל סי' כ''ז משפט צדק ח''א סי' נ''ט כ' אם תובעת כתובה אינה נאמנת אבל אם אינה תובעת כתובה נאמנת ודוקא שטענה כך בפני הבעל ובפני הב''ד. היכא דאיכא קטטה בינו לבינה מתחלה ואמרה ששכב עמה בנדתה אינה נאמנת. אבל אם אין אנו יודעין סבת הקטטה מה היא והיא טוענת שבשביל שרוצה לשכוב עמה בנידתה מריב עמה נאמנת. משפט צדק שם: (כג) כתובתה. ל''ד תובעת כתובתה בפירוש אלא אפי' הזכירה ברמז אינה נאמנת וכל דבר הנראה לב''ד שמערמת היא להסתיר טענת הכתובה לא מהימנא כנה''ג קפ''ד ע''א. אם תפסה מנכסי בעלה כדי כתובתה שאינה צריכה לתבוע כתובתה יש להסתפק שמא טענה שקר רלנ''ח סי' כ''ט:


ח אִם יָדוּעַ שֶׁהָאִישׁ רוֹצֶה לֵילֵךְ לְאֶרֶץ אַחֶרֶת, יַשְׁבִּיעוּהוּ שֶׁלֹּא יֵלֵךְ אוֹ יִכְפּוּהוּ שֶׁקֹּדֶם שֶׁיֵּלֵךְ יְגָרֵשׁ אוֹתָהּ לִזְמַן: 

ט אִם הַדָּבָר יָדוּעַ שֶׁאֵינוֹ רַשַּׁאי לַעֲמֹד בְּמָקוֹם שֶׁנְשָּׂאָה, מִפְּנֵי סַכָּנַת נְפָשׁוֹת, כּוֹפִין אוֹתוֹ לְגָרְשָׁהּ, כִּי הִיא אֵינָהּ צְרִיכָה לָלֶכֶת אַחֲרָיו: 

י נָשָׂא אִשָּׁה וְשָׁהֲתָה עִמּוֹ עֶשֶׂר שָׁנִים וְלֹא יָלְדָה, יוֹצִיא וְיִתֵּן (כד) כְּתֻבָּה אוֹ יִשָּׂא אִשָּׁה הָרְאוּיָה לֵילֵד. וְאִם לֹא רָצָה, כּוֹפִין אוֹתוֹ עַד שֶׁיּוֹצִיא. וְאִם אָמַר: אֵינִי בּוֹעֲלָהּ וַהֲרֵינִי שׁוֹכֵן עִמָּהּ בִּפְנֵי עֵדִים כְּדֵי שֶׁלֹּא אֶתְיַחֵד עִמָּהּ, בֵּין שֶׁאָמְרָה הִיא בֵּין שֶׁאָמַר הוּא, אֵין שׁוֹמְעִין לוֹ, אֶלָּא יוֹצִיא וְיִשָּׂא אִשָּׁה הָרְאוּיָה לָלֶדֶת. הגה: יֵשׁ אוֹמְרִים דְּכָל זֶה דְּלֹא הוֹלִיד כְּלָל, אֲבָל אִם הוֹלִיד זֶרַע קַיָּמָא, אַף עַל פִּי שֶׁלֹּא קִיֵּם עֲדַיִן פְּרִיָּה וּרְבִיָּה, אֵין כּוֹפִין (כה) לְהוֹצִיא (רִיבָ''שׁ סִימָן ט''ו). וְעַיֵּן לְעֵיל סִימָן א' דְּבַזְמַן הַזֶה אֵין נוֹהֲגִין לָכֹף כְּלָל. וְנֶאֱמָן הָאִישׁ לוֹמַר שֶׁיּוֹדֵעַ בְּעַצְמוֹ שֶׁאֵינוֹ מוֹלִיד, וְאֵין כּוֹפִין אוֹתוֹ לִשָּׂא אִשָּׁה (נ''י פֶּרֶק הַבָּא עַל יְבִמְתּוֹ):
 באר היטב  (כד) כתובה. עי' ב''ש. והיכא דלית ליה למיתב לה כתובה תהא כתובתה חוב עליו עד שתשיג ידו ע''ל סימן קי''ט ס''ק ז' מש''ש ועיין כנה''ג קפ''ב ע''ב סנ''ג ונ''ד: (כה) להוציא. והיינו כשהיא ראויה להוליד עוד אבל כשהיא זקנה כופין להוציא ב''י בשם הריב''ש ע''ש ובד''מ. ואם היו לו בנים ומתו עיין ב''י וד''מ וכנה''ג קפ''ד ע''ב:


יא הָלַךְ (כו) בִּסְחוֹרָה בְּתוֹךְ י' שָׁנִים, אוֹ שֶׁהָיָה הַבַּעַל חוֹלֶה, אוֹ שֶׁהָיְתָה הִיא חוֹלָה, אַף עַל פִּי שֶׁמְשַׁמְשִׁים יַחַד, אוֹ שֶׁהָיוּ חֲבוּשִׁים בְּבֵית הָאֲסוּרִים, אֵין עוֹלִים לָהֶם אוֹתוֹ זְמַן מֵהַמִּנְיָן:
 באר היטב  (כו) בסחורה. ואם הלך מח''ל לא''י מונין י''ש מיום ביאתו לא''י טור:


יב הִפִּילָה, מוֹנֶה מִיּוֹם שֶׁהִפִּילָהּ. אִם הִפִּילָה וְחָזְרָה וְהִפִּילָה (כז) שָׁלשׁ פְּעָמִים, הֻחְזְקָה לִנְפָלִים, וְיוֹצִיא וְיִתֵּן כְּתֻבָּה; וּמִכָּל מָקוֹם מֻתֶּרֶת לִנָּשֵׂא (כח) לְאַחֵר:
 באר היטב  (כז) ג''פ. כאן בעינן ג''פ משום הרבה נשים מפילים בתחלת עיבורם בית יוסף: (כח) לאחר. ולא תנשא אלא למי שקיים פו''ר ש''ג:


יג הוּא אוֹמֵר: הִפִּילָה בְּתוֹךְ עֶשֶׂר, כְּדֵי שֶׁתֵּשֵׁב עִמּוֹ; וְהִיא אוֹמֶרֶת: לֹא הִפַּלְתִּי, (כט) הִיא נֶאֱמֶנֶת:
 באר היטב  (כט) היא נאמנת. היינו כשאין חשש דעיניה נתנה באחר כגון שהב''ד כפו אותו לגרש רק הוא אמר שהפילה תוך י''ש נ''י עיין ב''ש אם יש עדים שהפילה אפי' הן נשים אינה נאמנת רשד''ם חא''ה סי' ק''ג וכתב כנה''ג נראה היכא שבא להוציאה אחר עשר מפני שלא ילדה והיא אומרת שהפילה תוך עשר דהיא אינה נאמנת דבהא ליכא טעמא דאם איתא דהפילה לא הוי מחזקת נפשה בעקרה ומיהו אם יש עדות נשים נאמנת ע''ש קפ''ב ע''ב שנ''ה:


יד הוּא אוֹמֵר: הִפִּילָה שְׁנַיִם, וְהִיא אוֹמֶרֶת: הִפַּלְתִּי ג', הִיא נֶאֻמֶנֶת: 

טו בְּכָל זֶה מַשְׁבִּיעָהּ (שְׁבוּעַת) (ל) הֶסֵת שֶׁלֹּא הִפִּילָה, אוֹ שֶׁהִפִּילָה ג', שֶׁבְּטַעֲנָה זוֹ יִתְחַיֵּב לִתֵּן לָהּ כְּתֻבָּה:
 באר היטב  (ל) היסת. כיון דיש טענת ברי מה שהוא טוען ומכחיש אותה:


טז שָׁהָה עִם אִשְׁתּוֹ עֶשֶׂר שָׁנִים וְלֹא יָלְדָה, וְהוֹצִיאָהּ, מֻתֶּרֶת לְהִנָּשֵׂא עִם הַשֵּׁנִי. שָׁהֲתָה עִם הַשֵּׁנִי עֶשֶׂר שָׁנִים וְלֹא יָלְדָה, דִּינָהּ עִמּוֹ כְּדִינָהּ עִם הָרִאשׁוֹן: 

יז גֵּרְשָׁהּ, לֹא תִּנָּשֵׂא (לא) לִשְׁלִישִׁי. וְאִם נִשֵּׂאת לִשְׁלִישִׁי, תֵּצֵא שֶׁלֹּא (לב) בִּכְתֻבָּה; אֶלָּא אִם כֵּן יֵשׁ לוֹ אִשָּׁה אַחֶרֶת, אוֹ שֶׁקִּיֵּם מִצְוַת פְּרִיָּה וּרְבִיָּה. וְאִם הִכִּיר בָּהּ, יֵשׁ לָהּ כְּתֻבָּה:
 באר היטב  (לא) לשלישי. דקי''ל בנשואין כרבי שני פעמים הוי חזקה. אבל לענין ממון קי''ל כרשב''ג דלא הוי חזקה עד ג''פ מש''ה אית לה כתובה מן השני תוס'. והא דצריך ג''פ בהפילה כתבתי בסמוך ס''ק כ''ז: (לב) בכתובה. היינו תצא מיד אפי' הכיר בה דהא אסורה לו כשלא קיים פו''ר ואין לו אשה אחרת. אלא לענין ממון יש חילוק אם הכיר בה צריך ליתן לה כתובה ואם לא הכיר בה הוי כמקח טעות ואין לה כתובה אפי' לא שהה עם הג' י''ש. ואם נשאת למי שקיים פו''ר או שיש לו אשה אחרת צריך ליתן לה כתובה אפי' לא הכיר בה ולא אמרינן מקח טעות הוא ב''ש:


יח שָׁהֲתָה עִם הַשְּׁלִישִׁי עֶשֶׂר שָׁנִים וְלֹא יָלְדָה, אִם לֹא גָּבְתָה כְּתֻבָּה מֵהָרִאשׁוֹנִים, לֹא תִּגְבֶּה. וְאִם גָּבְתָה, לֹא (לג) תַּחֲזִיר:
 באר היטב  (לג) תחזיר. משום דאמרי' השתא היא דכחשי. ודוקא אם גבתה כבר אז לא תחזיר מחמת טענה זו. אבל אם לא גבתה עדיין אפילו תפיסה שלה לא מהני כיון דאין לה טענת ברי דהשתא כחשה עב''ש:


יט הוֹצִיאָהּ הַשְּׁלִישִׁי בְּלֹא כְּתֻבָּה, וְנִשֵּׂאת לִרְבִיעִי וְיָלְדָה, אֵינָהּ יְכוֹלָה לִגְבּוֹת כְּתֻבָּה מֵהַשְּׁלִישִׁי, דְּשֶׁמָּא עַתָּה נִתְרַפְּאָה: 

כ כָּל הַנּוֹשֵׂא אִשָּׁה בַּעֲבֵרָה, אֲפִלּוּ בְּאִסוּר דְּרַבָּנָן כְּגוֹן שְׁנִיּוֹת, כּוֹפִין אוֹתוֹ לְהוֹצִיא: 

כא כָּל אֵלּוּ שֶׁאָמְרוּ לְהוֹצִיא, כּוֹפִין אֲפִלּוּ בְּשׁוֹטִים. וְיֵשׁ אוֹמְרִים שֶׁכָּל מִי שֶׁלֹּא נֶאֱמַר בּוֹ בַּתַּלְמוּד בְּפֵרוּשׁ כּוֹפִין לְהוֹצִיא, אֶלָּא יוֹצִיא בִּלְבַד, אֵין כּוֹפִין בְּשׁוֹטִים אֶלָּא אוֹמְרִים לוֹ: חֲכָמִים חִיְּבוּךְ לְהוֹצִיא, וְאִם לֹא תּוֹצִיא מֻתָּר לִקְרוֹתְךְ עֲבַרְיָן. הגה: וְכֵיוָן דְּאִכָּא פְּלוּגְתָא דְּרַבְּוָתָא, רָאוּי לְהַחֲמִיר שֶׁלֹּא לָכוֹף (לד) בְּשׁוֹטִים, שֶׁלֹּא יְהֵא הַגֵּט מְעֻשֶּׂה (טוּר בְּשֵׁם הָרֹא''שׁ). אֲבָל אִם יֵשׁ לוֹ אִשָּׁה בַּעֲבֵרָה, לְכֻלֵּי עָלְמָא כּוֹפִין בְּשׁוֹטִים. וְכָל מָקוֹם שֶׁאֵין כּוֹפִין בְּשׁוֹטִים, אֵין מְנַדִּין אוֹתוֹ גַּם כֵּן (מָרְדְּכַי רֵישׁ הַמֵדִיר). וּמִכָּל מָקוֹם יְכוֹלִין לִגְזֹר עַל כָּל יִשְׂרָאֵל שֶׁלֹּא לַעֲשׂוֹת לוֹ שׁוּם טוֹבָה אוֹ לִשָּׂא וְלִתֵּן עִמוֹ (שם בְּשֵׁם ר''ת וּבַמַהֲרִי''ק קל''ה), אוֹ לָמוּל בָּנָיו אוֹ לְקָבְרָם, עַד שֶׁיְּגָרֵשׁ (בִּנְיָמִן זְאֵב פ''ח). וּבְכָל חֻמְרָא שֶׁיִּרְצוּ בֵּית דִּין יְכוֹלִין לְהַחֲמִיר בִּכְהַאי גַּוְנָא, וּמִלְּבַד שֶׁלֹּא יְנַדּוּ אוֹתוֹ. אֲבָל מִי שֶׁאֵינוֹ מְקַיֵּם עוֹנָה, יְכוֹלִין לְנַדּוֹתוֹ וּלְהַחֲרִימוֹ שֶׁיְּקַיֵּם עוֹנָה אוֹ שֶׁיְּגָרֵשׁ, כִּי אֵין זֶה כְּפִיָּה רַק לְקַיֵּם עוֹנָתוֹ, וְכֵן כָּל כַּיּוֹצֵא בָּזֶה (רִיבָ''שׁ סִימָן קכ''ז). וְכֵן מִי שֶׁגֵּרַשׁ אִשְׁתּוֹ בְּגֵט כָּשֵׁר, וְיָצָא קְצָת לַעַז עַל הַגֵּט, מֻתָּר לְכוֹפוֹ לָתֵת גֵּט אַחֵר. וּבְכָל מָקוֹם דְּאִכָּא פְּלוּגְתָא אִם כּוֹפִין אוֹ לֹא, אַף עַל גַּב דְּאֵין כּוֹפִין לְגָרֵשׁ, מִכָּל מָקוֹם כּוֹפִין אוֹתוֹ לִתֵּן כְּתֻבָּה מִיָּד, וְכֵן הַנְדוּנְיָא דְּאַנְעַלַת לֵהּ (מָרְדְּכַי רֵישׁ הַמֵדִיר):
 באר היטב  (לד) בשוטים. עיין דינים אלו בתוס' ובהרא''ש ס''פ הבע''י ובמר' ר''פ המדיר. ובכה''ג קפ''ג ע''א. וב''ש כתבו כללא הוא הנושא אשה בעבירה כופין אפי' בשוטים וכן אם נשא שניה וכן כל הני דאי' בסימן ז' לכ''ע כופין בשוטים. משום דמפורש בש''ס דכופין אותם. וכל הני דכופין מחמתה אין נותנים להם תוספת כתובה. אבל כשהב''ד כופין לגרשה כשלא ילדה י''ש יש לה תוספת כתובה דלאו מחמתה הוא. וכשבאה מחמת טענה. בש''ס איתא דכופין והיינו בשוטים. והרשב''א בתשובה סימן אלף קצ''ב כתב דלא כפינן ליה בשוטים אלא מוסיפים על הכתובה כדין מורד ומי ששהא עם אשתו י''ש. לדעת הרי''ף כופין בשוטים וכ''כ הרמב''ם פט''ו מה''א. ובהג''מ פרק הבא ע''י כתב צ''ע בזמן הזה אם יוכל לגרשה בע''כ כיון שגזר ר''ג שלא לגרש בע''כ. ואח''כ הביא תשובת ר''ג דפסק דיוכל לגרשה בע''כ. ובתשובת ריב''ש סימן ט''ז כתב דהעלימו חכמי דורות את עיניהם בענייני הזיווגים משום דהיה צריך לכפות את כולם לכן כל שאינו איסור מצד הנשואים העלימו עיניהם. וב''ש כתב עליו מ''מ האיסור במקומו עומד אף שחכמי הדור אין כופין מ''מ האיסור חל על כל אדם לכן נראה אפילו בזמן הזה דאיכא חר''ג מ''מ אם לא ילדה י''ש יוכל לגרשה בע''כ. ובכל אלו נראה אפי' הורה חכם להתיר ונשאת כופין אותו להוציא ב''ש ע''ש:


כב צָרִיךְ לְהָטִיל חֵרֶם עַל כָּל (לה) הָעוֹמְדִים בִּשְׁעַת נְתִינַת הַגֵּט, שֶׁלֹּא לְהוֹצִיא לַעַז עַל הַגֵּט. וּמַזְכִּירִין שֶׁרַבֵּנוּ תָּם גָּזַר בִּכְנוּפְיָא עִם תַּלְמִידָיו עַל מִי שֶׁמוֹצִיא לַעַז עַל הַגֵּט הַנִתַּן:
 באר היטב  (לה) העומדים. יזהיר הדיין שלא תתייחד עמו ולא תדור בשכונתו ולא תתן מעות מידו לידה משפטי שמואל סי' קכ''ג. המנהג לקרוע הגט אחר הנתינה סדר הגט:


כג אִם נִשְׁבַּע הַבַּעַל לִתֵּן (לו) גֵּט, טוֹב שֶׁיַּתִּירוּ לוֹ קֹדֶם, שֶׁלֹּא יְהֵא דּוֹמֶה לְאֹנֶס; אַךְ עֵרָבוֹן יִתֵּן, אִם יִרְצֶה. הגה: וְעַיֵּן לְעֵיל סִימָן קל''ד סָעִיף ד'. וּבְגֵט מוּמָר אֵין צְרִיכִין לִשְׁאֹל אִם נִשְׁבַּע אוֹ נָדַר, מֵאַחַר דְּצָרִיךְ לְגָרֵשׁ מִדִּינָא; אַךְ שׁוֹאֲלִין אוֹתוֹ אִם מְגָרֵשׁ בְּרָצוֹן, וְכֵן שׁוֹאֲלִין לְאִשְׁתּוֹ:
 באר היטב  (לו) גט. הנשבע שלא לגרש וגירש אי הוי גט עיין בהרשד''ם חי''ד סי' קמ''ו. כנה''ג דף קפ''ג ע''ב. ועיין קפ''ו:


כד מִי שֶׁקִּבֵּל עָלָיו נְזִירוּת שִׁמְשׁוֹן לְגָרֵשׁ אֶת אִשְׁתּוֹ, מֻתָּר לְגָרֵשׁ, וְאֵין בּוֹ מִשּׁוּם מְגָרֵשׁ בְּאֹנֶס. וְטוֹב לְגָרְשָׁהּ בִּשְׁנֵי גִּטִּין, וְיִתְּנֵם לָהּ זֶה אַחַר זֶה: 



סדר הגט ובו דיני העדים והבעל והסופר והאשה, וכל פרטיו
ובו ק''א סעיפים 
* (אָמַר הַמַגִּיהַּ: כָּל הַכָּתוּבּ בְּסֵדֶר זֶה מִשֵּׁם הַסְדָרִים, סְתָם, הֱוֵי יוֹדֵעַ שֶׁהוּא מִסֵדֶר מהר''י מַרְגָּלִיּוֹת זַ''ל) הגה: בִּימֵי חַכְמֵי הַתַּלְמוּד הָיוּ נוֹהֲגִין לְמַנוֹת חָכָם בָּקִי עַל הַגִּטִּין, וְכֵן נִמְצָא בְּדִבְרֵי הַקַדְמוֹנִים שֶׁהָיוּ נוֹהֲגִין שֶׁלֹּא לִתֵּן גֵּט רַק לִפְנֵי גְּדוֹלֵי הַדּוֹר (רִיבָ''שׁ סִימָן שפ''ט). וְעַל כֵּן לֹא יִשְׁתַּדֵּל אָדָם בִּנְתִינָה, רַק הַבָּקִי בָּהֶם. וְכָל מִי שֶׁאֵינוֹ בָּקִי בְּטִיב גִּטִּין וְקִדּוּשִׁין, לֹא יְהֵא לוֹ עֵסֶק עִמָהֶם. וְאִם אֶחָד עָבַר וְנָתַן גִּטִּין אוֹ חֲלִיצוֹת בְּלֹא נְטִילַת רְשׁוּת, עַיֵּן בְּיוֹרֶה דֵּעָה סִי' רמ''ב סָעִיף י''ד. גֵּט שֶׁסדְרוּ אוֹתוֹ הֶדְיוֹטוֹת, יֵשׁ לְפָסְלוֹ כְּמוֹ שֶׁכָּתַבְתִּי לְעֵיל סִימָן קמ''א סָעִיף ל' וסִימָן קמ''ב סָעִיף ט': 

א יֵשׁ נִזְהָרִים מִלְסַדֵּר הַגֵּט בְּעֶרֶב שַׁבָּת: 

ב יַזְמִין סוֹפֵר וּשְׁנֵי עֵדִים כְּשֵׁרִים שֶׁאֵינָם קְרוֹבִים זֶה לָזֶה וְלֹא לָאִשָּׁה. הגה: וְעַיֵּן לְעֵיל סִי' קמ''א סָעִיף כ''ה. לְכַתְּחִלָּה לוֹקְחִים עֵדִים שֶׁאֵין לָהֶם שׁוּם קוּרְבָה אֲפִלּוּ רְבִיעִי בִּרְבִיעִי (בְּשֵׁם מַהֲרִי''ל) אוֹ מִצַּד חִתּוּנִים, גַּם שֶׁלֹּא יָצָא עֲלֵיהֶן קוֹל שֶׁחֲשׁוּדִים עַל עֲרָיוֹת (כֵּן מַשְׁמַע בְּפ' זֶה בּוֹרֵר) אוֹ שְׁאָר דְּבָרִים הַפּוֹסְלִים, גַּם אֵין לוֹקְחִים עֵד שֶׁהוּא בַּעַל מוּם. גַּם מְדַקְדְּקִים שֶׁלֹּא יִהְיוּ הָעֵדִים וְהַסוֹפֵר קְרוֹבִים אֶל הָרַב הַמְסַדֵּר הַגֵּט; וּבִשְׁעַת הַדְּחָק אֵין לְדַקְדֵּק בַּסוֹפֵר אִם הוּא הָגוּן. יֵשׁ אוֹמְרִים דְּהָרַב אוֹמֵר לָעֵדִים שֶׁיְּהַרְהֲרוּ תְּשׁוּבָה בְּלִבָּם עַל עֲבֵרוֹת שֶׁעָשׂוּ, אֲפִלּוּ מֻחְזָקִים לְצַדִּיקִים גְּמוּרִים, שֶׁמָא עָבְרוּ עֲבֵרָה שֶׁנִפְסָלִים בָּהּ (בְּסֵדֶר מהר''ם יָפֶה וְהָר''י מִינְץ). וְלוֹקְחִים עֵדִים הַמְבִינִים הַגֵּט, וְאִם לֹא יוֹדְעִים לִקְרוֹת מְלַמְדִין אוֹתָן וּמְפָרְשִׁין לָהֶם וְלַסוֹפֵר וְלַבַּעַל מַהוּ גֵּט וּמַהוּ לִשְׁמוֹ וְלִשְׁמָהּ (מ''כ). וְעַיֵּן לְקַמָן בְּסָמוּךְ סָעִיף י''ב עוֹד מִדִּין סוֹפֵר: 

ג יִזָּהֵר שֶׁלֹּא יִהְיֶה הַסוֹפֵר אֶחָד מֵהָעֵדִים. 

ד אִם הַסוֹפֵר אוֹ הֶחָכָם הַמְסַדֵּר הַגֵּט נוֹטְלִים שָׂכָר הַרְבֵּה יוֹתֵר מִכְּדֵי בַּטָּלָה, יֵשׁ אוֹמְרִים שֶׁצָּרִיךְ שֶׁלֹּא יִהְיוּ הָעֵדִים קְרוֹבִים לָהֶם. וְהָר''ר עוֹבַדְיָה בְּפֵרוּשׁ הַמִּשְׁנָה בְּפֶרֶק ד' דִּבְכוֹרוֹת קָרָא תִּגָּר עַל הָרַבָּנִים מְסַדְּרֵי הַגֵּט הַנּוֹטְלִים יוֹתֵר מִכְּדֵי שְׂכַר בַּטָּלָה. הגה: וְלֹא נָהֲגוּ כְּמוֹתוֹ. גַּם טַעֲמוֹ אֵינוֹ כְּלוּם, כִּי הוּא מְדַמֶה דָּבָר זֶה לְמַה שֶּׁאָמְרוּ הַנוֹטֵל שָׂכָר לָדוּן דִּינָיו בְּטֵלִין; וְאֵינוֹ רְאָיָה, כִּי סִדּוּר הַגֵּט אֵינוֹ דִּין, אֶלָּא לִמוּד בְּעָלְמָא. וְעַיֵּן לְעֵיל סִימָן ק''ל הַטַּעַם שֶׁהָעֵדִים לוֹקְחִים שָׂכָר. וְיֵשׁ לַבַּעַל לְהַשְׁווֹת עַצְמוֹ עִם הַסוֹפֵר וְהָרַב וְהָעֵדִים קֹדֶם שֶׁמַתְחִילִין לִכְתֹּב (מ''כ בְּשֵׁם מהר''ן זַ''ל): 

ה צָרִיךְ שֶׁיַּכִּירוּ שֶׁזֶּה הוּא פְּלוֹנִי וְזוֹ הִיא אִשְׁתּוֹ פְּלוֹנִית, אֶלָּא אִם כֵּן הוּא שְׁעַת הַסַכָּנָה: 

ו אִם יֵשׁ בָּעִיר אֶחָד שֶׁשְּׁמוֹ כִּשְׁמוֹ, וְשֵׁם אִשְׁתּוֹ כְּשֵׁם אִשְׁתּוֹ, אֵינוֹ יָכוֹל לְגָרֵשׁ אֶלָּא בִּפְנֵי חֲבֵרוֹ: 

ז אִם הַמְגָרֵשׁ הוּא שְׁכִיב מְרַע, צָרִיךְ לְדַקְדֵּק בּוֹ שֶׁיִּהְיֶה שָׁפוּי בִּשְׁעַת כְּתִיבָה וּבִשְׁעַת נְתִינָה. וְע''ל סִימָן קכ''א: 

ח אִם רוֹצֶה לְגָרֵשׁ עַל תְּנַאי, לֹא יַזְכִּיר שׁוּם תְּנַאי, אֶלָּא אוֹמֵר לַסוֹפֵר לִכְתֹּב גֵּט וְלָעֵדִים לַחְתֹּם בּוֹ, וְלֹא יִזְכֹּר שׁוּם תְּנַאי עַד שְׁעַת מְסִירָה וְעַיֵּן לְעֵיל סִימָן קמ''ז: 

ט הַכֹּל כְּשֵׁרִים לִכְתֹּב גֵּט, חוּץ מֵחֵרֵשׁ שׁוֹטֶה וְקָטָן, וְעֶבֶד וְנָכְרִי, וְיִשְׂרָאֵל מוּמָר אוֹ מְחַלֵּל שַׁבָּת בְּפַרְהֶסְיָא: 

י הַבַּעַל עַצְמוֹ לֹא יִכְתֹּב הַגֵּט, הֵיכָא דְּאֶפְשָׁר: 

יא וְכֵן לֹא יֹאמַר הַבַּעַל לַסוֹפֵר: כְּתֹב כֵּן אוֹ לֹא תִּכְתֹּב: 

יב לֹא יִהְיֶה הַסוֹפֵר קָרוֹב לֹא לָאִשָּׁה וְלֹא לָאִישׁ, הֵיכָא דְּאֶפְשָׁר: 

יג  יָבִיא הַסוֹפֵר הַקְּלָף וְהַדְּיוֹ וִהַקּוּלְמוּס וְכָל שְׁאָר כְּלֵי הַכְּתִיבָה, וְיִשְׁאַל הָרַב לַסוֹפֵר בִּפְנֵי עֵדִים אִם הַכֹּל שֶׁלּוֹ, וּכְשֶׁיֹּאמַר: הֵן, אַחַר כָּךְ יִתְּנֵם בְּמַתָּנָה לַבַּעַל וְהַבַּעַל יַגְבִּיהֵם לִקְנוֹתָם. הגה: יֵשׁ אוֹמְרִים דְּקֹדֶם שֶׁיִּתֵּן לוֹ הַסוֹפֵר דְּבָרִים אֵלּוּ יְבַטֵּל הַבַּעַל מוֹדָעוֹת (טוּר בְּשֵׁם הָרֹא''שׁ). וְחוֹקְרִין אוֹתוֹ כְּמוֹ שֶׁיִּתְבָּאֵר סָעִיף י''ד וְסָעִיף כ', וְאַחַר כָּךְ מְקַבֵּל הַדְּבָרִים הַנִזְכָּרִים מִן הַסוֹפֵר, וְכֵן נוֹהֲגִין: 

יד יִשְׁאַל הֶחָכָם לַבַּעַל הַמְגָרֵשׁ: אַתָּה נוֹתֵן גֵּט זֶה מֵרְצוֹנְךְ בְּלֹא שׁוּם אֹנֶס, כְּלוּם עָשִׂיתָ שׁוּם אִסוּר אוֹ נֶדֶר אוֹ שְׁבוּעָה שֶׁמַּכְרִיחֲךְ לִתְּנוֹ תֹּאמַר לָנוּ וְנַתִּיר לָךְ. וְהַבַּעַל הַמְגָרֵשׁ מֵשִׁיב: לֹא נָדַרְתִּי וְלֹא נִשְׁבַּעְתִּי וְאֵין לִי שׁוּם אֹנֶס אֶלָּא מֵרְצוֹנִי אֲנִי נוֹתֵן גֵּט זֶה בְּלֵב שָׁלֵם בְּלִי שׁוּם אֹנֶס וּתְנַאי. וְאִם אוֹמֵר שֶׁנִּשְׁבַּע אוֹ נָדַר אוֹ תָּקַע כַּף לִתְּנוֹ, יַתִּירוּ לוֹ קֹדֶם, כְּדֵי שֶׁלֹּא יְהֵא דּוֹמֶה לְאֹנֶס; אַךְ עֵרָבוֹן יִתֵּן, אִם יִרְצֶה, שֶׁאֵין זֶה דּוֹמֶה לְאֹנֶס וְעַיֵּן לְקַמָן סִימָן זֶה סָעִיף כ''ג וְכ''ד הַשַּׁיָּכִים הֵנָה: 

טו יוֹשִׁיט הַבַּעַל הַקְּלָף וּשְׁאָר כְּלֵי כְּתִיבָה וְהַקּוּלְמוּס וְהַדְּיוֹ לַסוֹפֵר בִּפְנֵי עֵדִים, וְאוֹמַר לוֹ בִּפְנֵיהֶם: כְּתֹב לִי גֵּט לְשֵׁם גֵּרוּשֵׁי אִשְׁתִּי פְּלוֹנִית בַּת פְּלוֹנִי וּלְשֵׁם כְּרִיתֻת, וַאֲנִי נוֹתֵן לְךְ רְשׁוּת לִכְתֹּב מִגֵּט אֶחָד עַד מֵאָה עַד שֶׁיִּהְיֶה אֶחָד כָּשֵׁר בְּלִי שׁוּם פִּקְפּוּק בֵּין בִּכְתִיבָה בֵּין בַּחֲתִימָה לְדַעַת הֶחָכָם הָרַב רַבִּי פְּלוֹנִי. הגה: אוֹ לְכָל מִי שֶׁמַרְאֶה אוֹתוֹ. וְיֹאמַר הַסוֹפֵר: כֵּן אֶעֱשֶׂה (כ''ז בִּסְדָרִים). וְלֹא מְהַנֵי זֶה אֶלָּא בְּדִיעֲבַד; וְלָכֵן נוֹהֲגִין גַּם כֵּן לְכַתְּחִלָּה שֶׁהַסוֹפֵר מַקְנֶה לוֹ הַרְבֵּה קְלָף וּדְיוֹ דְאוּלַי יִכְתֹּב גִּטִּין רַבִּים כְּמוֹ שֶׁצִּוָּה לוֹ דְּכָשֵׁר בְּדִיעֲבַד, אֲבָל לְכַתְּחִלָּה אִם כָּתַב גֵּט פָּסוּל נוֹהֲגִין שֶׁחוֹזֵר וּמַקְנֶה לוֹ הַסוֹפֵר הַכֹּל, וְהַבַּעַל חוֹזֵר וּמְצַוֶּה לוֹ לִכְתֹּב, וּמְבַטֵּל מוֹדָעוֹת כַּסֵּדֶר שֶׁעָשָׂה בָּרִאשׁוֹנָה. וְעַיֵּן לְקַמָן סָעִיף נ''ד. וּכְשֶׁהַבַּעַל נוֹתֵן הַדְּבָרִים לַסוֹפֵר, יִתְּנֵם לוֹ לְכַתְּחִלָּה עַל יְדֵי עַצְמוֹ וְלֹא עַל יְדֵי שָׁלִיחַ (מ''כ בְּתִקוּן יָשָׁן): 

טז וְאַתֶּם פְּלוֹנִי וּפְלוֹנִי הֻיוּ עֵדִים וְחִתְמוּ בְּגֵט הַזֶּה שֶׁכּוֹתֵב סוֹפֵר פְּלוֹנִי בֶּן פְּלוֹנִי לִשְׁמִי וּלְשֵׁם גֵּרוּשֵׁי אִשְׁתִּי פְּלוֹנִית בַּת פְּלוֹנִי וּלְשֵׁם כְּרִיתֻת. וַאֲנִי נוֹתֵן לָכֶם רְשׁוּת לַחְתֹּם מִגֵּט אֶחָד עַד מֵאָה גִּטִּין עַד שֶׁיִּהְיֶה אֶחָד כָּשֵׁר לְדַעַת הֶחָכָם הָרַב רַבִּי פְּלוֹנִי אוֹ לְכָל מִי שֶׁמַרְאֶה אוֹתוֹ בְּלִי שׁוּם פִּקְפּוּק בֵּין כְּתִיבָה בֵּין בַּחֲתִימָה. הגה: וְיָכוֹל לוֹמַר כָּל דְּבָרִים אֵלּוּ בְּכָל לָשׁוֹן שֶׁיִּרְצֶה (מהרי''ו סִי' ק''צ). וְיֹאמְרוּ הָעֵדִים: כֵּן נַעֲשֶׂה (בִּסְדָרִים): 

יז אִם צְרִיכִים לִכְתֹּב שְׁנֵי גִּטִּין, מִפְּנֵי סָפֵק שֶׁיֵּשׁ בַּשֵּׁמוֹת, כְּגוֹן גֵּרְשׁוֹן גֵּרְשֹׁם, וְכַיּוֹצֵא בָּזֶה, צָרִיךְ שֶׁיֹּאמַר הַבַּעַל הַמְגָרֵשׁ לַסוֹפֵר שֶׁאִם יַחְפֹּץ הֶחָכָם הָרַב רַבִּי פְּלוֹנִי לְסַדֵּר גִּטִּין הַרְבֵּה מֵחֲמַת סָפֵק כְּדֵי שֶׁיִּנָּתְנוּ כֻּלָּם בְּיַד הָאִשָּׁה, שֶׁהוּא נוֹתֵן לוֹ רְשׁוּת לְכָתְבָם. וְכֵן יֹאמַר לָעֵדִים שֶׁהוּא נוֹתֵן לָהֶם רְשׁוּת לְחָתְמָם: 

יח לֹא יִכְתֹּב הַסוֹפֵר וְלֹא יַחְתְּמוּ הָעֵדִים עַד שֶׁיִּשְׁמְעוּ מִפִּי הַבַּעַל שֶׁצִּוָּה לַסוֹפֵר לִכְתֹּב וְלָעֵדִים לַחְתֹּם, וְלֹא מִפִּי שָׁלִיחַ; אֲפִלּוּ אָמַר לִשְׁלשָׁה: אִמְרוּ לִפְלוֹנִי שֶׁיִּכְתֹּב וְלִפְלוֹנִי וּפְלוֹנִי שֶׁיַּחְתְּמוּ, לֹא יִכְתְּבוּ וְיַחְתְּמוּ, מֵאַחַר שֶׁלֹּא שָׁמְעוּ מִפִּיו: 

יט הַבַּעַל נוֹתֵן שְׂכַר הַסוֹפֵר; וְאִם נָתְנָה הָאִשָּׁה, כָּשֵׁר: 

כ יֹאמַר הַבַּעַל בִּפְנֵי הָעֵדִים: הִנְנִי מְבַטֵּל לִפְנֵיכֶם כָּל מוֹדָעֵי וּמוֹדָעֵי דְּמוֹדָעֵי וּמוֹדָעֵי דְּנָפְקִי מִגּוֹ מוֹדָעֵי דְּמוֹדָעֵי שֶׁמָּסַרְתִּי עַל גֵּט זֶה. וְכָל דְּבָרִים שֶׁמָּסַרְתִּי שֶׁהֵם כְּשֶׁיִּתְקַיְּמוּ גּוֹרְמִים לְבַטֵּל הַגֵּט, הֲרֵי הֵם בְּטֵלִין. וְכֵן אֲנִי מֵעִיד עַל עַצְמִי שֶׁלֹּא מָסַרְתִּי שׁוּם דָּבָר עַל הַגֵּט שֶׁיִּפָּסֵל מֵחֲמָתוֹ, וַהֲרֵינִי פּוֹסֵל כָּל עֵד אוֹ עֵדִים שֶׁיָּעִידוּ שֶׁמָּסַרְתִּי אוֹ שֶׁאָמַרְתִּי שׁוּם דָּבָר שֶׁיְּבַטֵּל גֵּט זֶה שֶׁיּוּרַע כֹּחוֹ מֵחֲמָתוֹ. וְעַיֵּן לְעֵיל סִי' קל''ד סָעִיף ג': 

כא צָרִיךְ שֶׁהָעֵדִים שֶׁאָמַר הַבַּעַל לִפְנֵיהֶם לַסוֹפֵר לִכְתֹּב גֵּט לְאִשְׁתּוֹ, שֶׁלָּהֶם עַצְמָם יְצַוֶּה לְחָתְמוֹ, וְצָרִיךְ שֶׁיַּעַמְדוּ בִּשְׁעַת כְּתִיבַת שִׁיטָה [שֶׁבָּהּ] שֵׁם הָאִישׁ וְהָאִשָּׁה וְהַזְּמַן, וְיִשְׁמְעוּ שֶׁכָּתְבוֹ לִשְׁמוֹ וְלִשְׁמָהּ: 

כב צָרִיךְ שֶׁיַּכִּירוּ שֶׁזֶּהוּ הַגֵּט שֶׁכָּתַב סוֹפֵר לִשְׁמוֹ וְלִשְׁמָהּ. לְפִיכָךְ, אִם רוֹצִים לָצֵאת לַחוּץ אַחַר שֶׁכָּתַב שֵׁם הָאִישׁ וְהָאִשָּׁה וְהַזְּמַן, צְרִיכִים לַעֲשׂוֹת שׁוּם סִימָן בַּגֵּט, כְּדֵי שֶׁיַּכִּירוּהוּ, אוֹ שֶׁתִּהְיֶה לָהֶם טְבִיעוּת עַיִן בּוֹ: 

כג טוֹב שֶׁיִּהְיֶה הַבַּעַל אֵצֶל הַסוֹפֵר וְהָעֵדִים עַד שֶׁיִּכָּתֵב הַגֵּט וְיֵחָתֵם וְיִנָּתֵן, כְּדֵי שֶׁלֹּא יִמְסֹר מוֹדָעָא. גַּם שֶׁלֹּא יְדַבֵּר מֵעִנְיְנֵי הַגֵּט עַד אַחַר הַנְתִינָה, כְּדֵי שֶׁלֹּא יְדַבֵּר דְּבָרִים הַמְבִיאִים לִידֵי בִּטּוּל הַגֵּט (בַּ םֵדֶר): 

כד אִם רוֹצֶה לִשְׁלֹחַ הַגֵּט לָאִשָּׁה עַל יְדֵי שָׁלִיחַ, צָרִיךְ שֶׁיַּעֲמֹד שָׁם הַשָּׁלִיחַ בִּשְׁעַת כְּתִיבַת שִׁיטָה שֶׁבָּהּ שֵׁם הָאִישׁ וְהָאִשָּׁה וְהַזְּמַן, וְיִשְׁמַע שֶׁיַּתְחִיל לִכְתֹּב לִשְׁמָהּ, וְגַם צָרִיךְ לַעֲמֹד שָׁם בִּשְׁעַת חֲתִימַת שְׁנֵי הָעֵדִים, וְיִשְׁמַע שֶׁחוֹתְמִים לִשְׁמָהּ. הגה: וְיֵשׁ אוֹמְרִים דְּהַשָּׁלִיחַ יִהְיֶה גַּם כֵּן אֵצֶל צִוּוּי הַבַּעַל לַסוֹפֵר וְלָעֵדִים, וְכֵן נוֹהֲגִין. וְטוֹב לְהַגִּיד לַשָּׁלִיחַ קֹדֶם כָּל דָּבָר, שֶׁאָסוּר לִשָּׂא הַמְגֹרֶשֶׁת, שֶׁלֹּא יוּכַל לוֹמַר אַחַר כָּךְ: אִלּוּ יָדַעְתִּי לֹא הָיִיתִי שָׁלִיחַ (מ''כ בְּשֵׁם מַהֲרִי''ל). גַּם יֹאמַר לוֹ הֶחָכָם הַמְסַדֵּר שֶׁיִּקַח הַשָּׁלִיחַ סִימָן מֻבְהָק בַּגֵּט, אִלּוּ יוֹצִיאֶנוּ מִתַּחַת יָדוֹ, שֶׁיַּכִּירֶנוּ. אֲבָל יִזָהֵר שֶׁלֹּא לְהוֹצִיא מִתַּחַת יָדוֹ כְּלָל, כֹּל מַאי דְּאֶפְשָׁר: 

כה וְצָרִיךְ שֶׁקֹּדֶם כְּתִיבָה יוֹדִיעֶנּוּ שֶׁהוּא יִהְיֶה הַשָּׁלִיחַ. גַּם קֹדֶם שֶׁיְּצַוֶּה לַסוֹפֵר לִכְתֹּב, אוֹ שֶׁיַּעֲשֶׂה שׁוּם דָּבָר, יְמַנֶה הַשָּׁלִיחַ. וְעַיֵּן לְקַמָן סי' צ''ז כֵּיצַד יְדַבֵּר. וְהֶחָכָם יֹאמַר, שֶׁיִּשְׁמַע אֵיךְ הַגֵּט הוּא נִכְתַּב וְנֶחְתַּם לִשְׁמָה, כְּדֵי שֶׁיּוּכַל לְהָעִיד כֵּן: 

כו כְּשֶׁשּׁוֹלֵחַ גֵּט בְּיַד שָׁלִיחַ, טוֹב הוּא שֶׁיַּשְׁבִּיעוּ הַבַּעַל בִּשְׁבוּעַת הַתּוֹרָה שֶׁלֹּא יִמְסֹר מוֹדָעָא וְשֶׁלֹּא יְבַטֵּל הַגֵּט. הגה: וְאִם הוּא מְשֻׁמָד, שֶׁאֵינוֹ מַקְפִּיד, מַשְׁבִּיעִין אוֹתוֹ עַל חֶלְקוֹ לָעוֹלָם הַבָּא, וְכָךְ כּוֹתְבִין בַּהַרְשָׁאָה. וְעַיֵּן לְעֵיל סִי' קמ''א סָעִיף נ''ט. וְנוֹהֲגִין לְהַקְנוֹת מִן הַבַּעַל שֶׁעוֹשֶׂה הַשָּׁלִיחַ. וְעַיֵּן לְעֵיל סִימָן קמ''א סָעִיף כ''ו: 

כז צָרִיךְ לְדַקְדֵּק שֶׁיִּהְיוּ הַשָּׁלִיחַ וְהַמְשַׁלֵּחַ גְּדוֹלִים, לְפִי שֶׁאֵין שְׁלִיחוּת לְקָטָן וְאֵין קָטָן עוֹשֶׂה שָׁלִיחַ. הגה: גַּם צָרִיךְ לַעֲשׂוֹתוֹ שָׁלִיחַ בִּפְנֵי עֵדִים כְּשֵׁרִים. וְעַיֵּן לְעֵיל סִי' קמ''א סָעִיף י''א וְכ''ד כֵּיצַד נוֹהֲגִין בְּעֵדֵי הַשְּׁלִיחוּת: 

כח צָרִיךְ שֶׁלֹּא יִהְיֶה הַשָּׁלִיחַ חֵרֵשׁ שׁוֹטֶה וְקָטָן, אוֹ עֶבֶד אוֹ נָכְרִי, אוֹ סוּמָא, אוֹ פָּסוּל לַעֲבֵרָה מִן הַתּוֹרָה וְע''ל סִי' קמ''א סָעִיף ל''ג: 

כט טוֹב לִזָּהֵר שֶׁלֹּא לְגָרֵשׁ עַל יְדֵי שָׁלִיחַ, כְּשֶׁהַבַּעַל וְהָאִשָּׁה שְׁנֵיהֶם בָּעִיר וְע''ל סִי' קמ''א סָעִיף נ''ה: 

ל אִם הַבַּעַל נֶחְפָּז לָלֶכֶת וְאֵינוֹ יָכוֹל לְהַמְתִּין עַד שֶׁיִּכְתֹּב הַגֵּט וְיַחְתֹּם, אוֹמֵר לַסוֹפֵר: כְּתֹב גֵּט לְאִשְׁתִּי וְכוּ', כְּדִלְעֵיל, וְאוֹמֵר לָעֵדִים: אַתֶּם פְּלוֹנִי וּפְלוֹנִי הֱיוּ עֵדִים וְחִתְמוּ בַּגֵּט הַנִּזְכַּר וְכוּ', כְּדִלְעֵיל, וַהֲרֵינִי מְמַנֶּה אֶת פְּלוֹנִי בֶּן פְּלוֹנִי שָׁלִיחַ לְהוֹלִיךְ הַגֵּט הַנִּזְכַּר לְאִשְׁתִּי פְּלוֹנִית בַּת פְּלוֹנִי בְּכָל מָקוֹם שֶׁיִּמְצְאֶנָּה וּתְהֵא יָדוֹ כְּיָדִי וּפִיו כְּפִי וְדִבּוּרוֹ כְּדִבּוּרִי וַעֲשִׂיָּתוֹ כַּעֲשִׂיָּתִי, וּנְתִינָתוֹ כִּנְתִינָתִי, וְנוֹתֵן אֲנִי לוֹ רְשׁוּת לַעֲשׂוֹת שָׁלִיחַ וּשְׁלִיחַ שָׁלִיחַ עַד מֵאָה שְׁלוּחִים וַאֲפִלּוּ בְּלֹא אֹנֶס עַד שֶׁיַּגִּיעַ הַגֵּט לְיָדָהּ אוֹ לְיַד שְׁלוּחָהּ, וְתֵכֶף שֶׁיַּגִּיעַ הַגֵּט הַנִּזְכַּר לְיָדָהּ אוֹ לְיַד שְׁלוּחָהּ מִיַּד פְּלוֹנִי שְׁלוּחִי אוֹ מִיַּד שְׁלוּחוֹ אוֹ מִיַּד שְׁלִיחַ שְׁלוּחוֹ כָּאָמוּר תְּהֵא מְגֹרֶשֶׁת מִמֶּנִּי וּמֻתֶּרֶת לִכָל אָדָם. וּשְׁאָר דִּינֵי הַשְּׁלִיחוּת וְהַרְשָׁאָה, עַיֵּן לְעֵיל סִימָן קמ''א: 

לא וּכְבָר נִתְבָּאֵר שֶׁאֵין לְהַזְכִּיר שׁוּם תְּנַאי קֹדֶם כְּתִיבַת הַגֵּט; וְאִם כֵּן כָּל מִי שֶׁמְּצַוֶּה לְגָרֵשׁ בְּעִנְיָן זֶה, אֵינוֹ יָכוֹל לְגָרֵשׁ עַל תְּנַאי: 

לב וְאִם אֵינוֹ רוֹצֶה לְגָרֵשׁ אֶלָּא לִזְמַן, וְהוּא נֶחְפָּז לָלֶכֶת, וְאִי אֶפְשָׁר לְכָתְבוֹ קֹדֶם שֶׁיֵּלֵךְ, יֹאמַר לַשָּׁלִיחַ שֶׁיִּתֵּן הַגֵּט לְאִשְׁתּוֹ, וְלֹא תִּתְגָּרֵשׁ בּוֹ אֶלָּא לְאַחַר זְמַן פְּלוֹנִי: 

לג אֵין צָרִיךְ שֶׁהַשָּׁלִיחַ יְהֵא עוֹמֵד בִּפְנֵי הַמְגָרֵשׁ, אֶלָּא אֲפִלּוּ שֶׁלֹּא בְּפָנָיו יָכוֹל לְמַנּוֹתוֹ, וְהָעֵדִים כּוֹתְבִים שֶׁמִּנָּה לִפְלוֹנִי שָׁלִיחַ. הגה: וְכָל זֶה כְּשֶׁהַבַּעַל נֶחְפָּז לָלֶכֶת וְאֵינוֹ מוֹסְרוֹ הַגֵּט לְשָׁלִיחַ וְהוּא שְׁעַת הַדְּחָק, אֲבָל בְּלָאו הָכִי אֵין עוֹשִׂין שָׁלִיחַ בְּכִי הַאי גַּוְנָא, אֶלָּא מוֹסֵר לְיַד הַשָּׁלִיחַ. וְעַיֵּן לְקַמָן סִימָן זֶה מִסָּעִיף צ''ז וְאֵילָךְ: 

לד כְּבָר כָּתַבְתִּי לְעֵיל מִי הֵם הַפְּסוּלִים לִהְיוֹת שְׁלוּחִים: 

לה וְגַם כְּבָר נִתְבָּאֵר שֶׁצָּרִיךְ הַשָּׁלִיחַ לַעֲמֹד בִּשְׁעַת כְּתִיבַת תֹּרֶף הַגֵּט וַחֲתִימַת שְׁנֵי הָעֵדִים, וְשֶׁיִּשְׁמַע שֶׁנִּכְתַּב וְנֶחְתַּם לִשְׁמָהּ: 

לו כְּשֶׁיָּבֹא הַסוֹפֵר לִכְתֹּב הַגֵּט, קֹדֶם שֶׁיַּתְחִיל לִכְתֹּב, יֵשׁ לִשְׁאֹל לַמְגָרֵשׁ מַה שְּׁמוֹ וּמַה שֵּׁם אָבִיו, וְאִם יֵשׁ לוֹ אוֹ לְאָבִיו שְׁנֵי שֵׁמוֹת כְּגוֹן עַל יְדֵי חֹלִי, וְאִם יֵשׁ לוֹ אוֹ לְאָבִיו כִּנּוּי אוֹ שׁוּם חֲנִיכָא אוֹ אִם הֵם כֹּהֲנִים אוֹ לְוִיִּם: 

לז וְכֵן יֵשׁ לִשְׁאֹל לָאִשָּׁה וּלְאָבִיהָ, כְּמוֹ לָאִישׁ. הגה: וְכֵיצַד נוֹהֲגִין לִכְתֹּב הַשֵּׁמוֹת, עַיֵּן לְעֵיל סִימָן קכ''ח וְסִימָן קכ''ט בְּדִינֵי שְׁמוֹת הַמָקוֹם. וְיִשְׁאַל זֶה לִפְנֵי הָעֵדִים: 

לח צָרִיךְ שֶׁהַסוֹפֵר וְהָעֵדִים יַעַמְדוּ בְּמָקוֹם אֶחָד. הגה: וְיֵשׁ אוֹמְרִים שֶׁקֹדֶם שֶׁיַּחְתֹּךְ הַסוֹפֵר הַקְלָף יְדַבֵּר בִּפְנֵי הָעֵדִים שֶׁרוֹצֶה לִכְתֹּב לִשְׁמָהּ, כְּדֶרֶךְ שֶׁיִּתְבָּאֵר לְקַמָן סָעִיף נ''ה. וְכֵן נוֹהֲגִין בִּמְדִינוֹת אֵלּוּ: 

לט יַחְתֹּךְ הַקְּלָף לְמִדַּת הַגֵּט, שֶׁלֹּא יִצְטָרֵךְ לַחְתֹּךְ מִמֶּנּוּ שׁוּם דָּבָר אַחַר כְּתִיבַת הַגֵּט: 

מ אִם טָעָה הַסוֹפֵר לְאַחַר שֶׁכָּתַב קְצָתוֹ, וּמַתְחִיל [בְּאַחֵר] בְּאוֹתוֹ הַקְּלָף, יַחְתֹּךְ תְּחִלָּה הַמּוּעָט שֶׁכָּתַב: 

מא צָרִיךְ הַקְּלָף לִהְיוֹת אָרְכּוֹ יוֹתֵר עַל רָחְבּוֹ. וְנִקְרָא אָרְכּוֹ דֶּרֶךְ קְרִיאָתוֹ מִתְּחִלָּתוֹ לְסוֹפוֹ. וְיַנִיחַ לְמַטָּה גִּלָּיוֹן כְּדֵי תְּפִיסַת יָד אוֹ יוֹתֵר. וּבְדִיעֲבַד, אֵין לָחוּשׁ: 

מב יְשַׂרְטְטוּ בּוֹ שְׁלשָׁה עָשָׂר שִׁיטִין. וְשׁוּרָה אַחֲרוֹנָה יְחַלְּקֶנָּה לִשְׁתֵּי שׁוּרוֹת קְצָרוֹת, שֶׁבָּהּ יַחְתְּמוּ הָעֵדִים זֶה תַּחַת זֶה. וְיַעֲשֶׂה בּוֹ הַשִּׂרְטוּטִין וְכָל תִּקוּנֵי הַכְּתִיבָה לִשְׁמוֹ וְלִשְׁמָהּ וּלְשֵׁם גֵּרוּשִׁין (כ''כ בַּסְדָרִים): 

מג יֵשׁ מִי שֶׁאוֹמֵר, שֶׁיִּכְתֹּב בִּמְקוֹם בָּשָׂר וְלֹא בִּמְקוֹם שֵׂעָר: 

מד לֹא יְשַׂרְטֵט בַּאֲבָר, וְלֹא יְשַׂרְטֵט מִבִּפְנִים אֶלָּא מִבַּחוּץ. הגה: וִישַׂרְטֵט שְׁנֵי שִׂרְטוּטִין בְּצִדֵּי הַגֵּט, אֶחָד מִיָּמִין וְאֶחָד מִשְּׂמֹאל, כְּדֵי לְיַשֵּׁר הַכְּתָב (בְּסֵדֶר הַגֵּט). וִיכַוֵּן שֶׁיְּהֵא הַכְּתָב בְּצַד הַשִּׂרְטוּט וְלֹא עַל הַשִּׂרְטוּטִין עַצְמָן: 

מה יֵשׁ מִי שֶׁאוֹמֵר, שֶׁאֵין כּוֹתְבִין הַגֵּט בְּקוּלְמוּס שֶׁל כָּנָף: 

מו לֹא יְהֵא הַכְּתָב מְעֻקָּם וְלֹא מְבֻלְבָּל, שֶׁמָּא תִּדְמֶה אוֹת לְאוֹת נִמְצָא הָעִנְיָן מִשְׁתַּנֶּה: 

מז נָהֲגוּ לְהַחֲמִיר לַעֲשׂוֹת הָאוֹתִיּוֹת מֻקֶּפֶת גְּוִיל. וְאִם יֵשׁ בּוֹ אוֹתִיּוֹת דְּבוּקוֹת, יָכוֹל לְגָרֵר הַדְּיוֹ שֶׁבֵּינֵיהֶם, לְהַבְדִּילָם. וְעַיֵּן לְעֵיל סִימָן קכ''ה סָעִיף ו': 

מח וְצָרִיךְ לְדַקְדֵּק שֶׁלֹּא יִכָּנְסוּ הָאוֹתִיּוֹת זוֹ בָּזוֹ, כְּגוֹן רֹאשָׁהּ שֶׁל לָמֶ''ד שֶׁבְּשִׁטָּה תַּחְתּוֹנָה לֹא תִּכָּנֵס בְּתוֹךְ חֲלָלָהּ שֶׁל הֵ''א אוֹ חֵי''ת שֶׁל שִׁטָּה הָעֶלְיוֹנָה, וְכֵן כָּל כַּיּוֹצֵא בָּזֶה: 

מט לֹא יִהְיוּ הָאוֹתִיּוֹת עוֹבְרוֹת מֵהַשִּׁיטִין בְּיָמִין וּבִשְׂמֹאל לְתוֹךְ הַגִּלָּיוֹן. וְיֵשׁ לְהַחֲמִיר אֲפִלּוּ מֵאוֹת אַחַת: 

נ נָפְלָה טִפַּת דְּיוֹ לְתוֹךְ הָאוֹת, וְאֵינָהּ נִכֶּרֶת, אֵינוֹ יָכוֹל לְהַעֲבִיר הַדְּיוֹ לְתַקֵּן הָאוֹת, דַּהֲוָה לֵהּ חָק תּוֹכוֹת. (עַיֵּן לְעֵיל סִימָן קכ''ה סָעִיף ח'): 

נא וְאַף אִם רוֹצֶה לַעֲשׂוֹת מֵ''ם פְּתוּחָה, וְנִמְשְׁכָה יָדוֹ וְנִסְתְּמָה, אֵינוֹ יָכוֹל לְגָרֵר הַדְּבֵקוּת לְפָתְחָהּ, דַּהֲוָה לֵהּ חָק תּוֹכוֹת. וְעַיֵּן לְעֵיל סִימָן קכ''ה סָעִיף ט': 

נב לֹא יְהֵא בּוֹ טִשְׁטוּשׁ וְלֹא יִכְתְּבֶנּוּ עַל הַמְּחָק: 

נג צָרִיךְ לִזָּהֵר בְּטֹפֶס הַגֵּט לְכָתְבוֹ כַּמִּשְׁפָּט: 

נד וְאִם נִמְצָא פְּסוּל בַּגֵּט, וְצָרִיךְ לִכְתֹּב גֵּט אַחֵר, אִם הַבַּעַל בְּפָנֵינוּ, צָרִיךְ לַחֲזוֹר וּלְצַוּוֹת כְּבַתְּחִלָּה לַסוֹפֵר שֶׁיִּכְתֹּב גֵּט לְאִשְׁתּוֹ, וְלָעֵדִים שֶׁיַּחְתְּמוּ בּוֹ: 

נה כְּשֶׁיָּבֹא הַסוֹפֵר לִכְתֹּב הַגֵּט יֹאמַר בִּפְנֵי עֵדִים: הגה: שִׁמְעוּ אֵלַי אַתֶּם עֵדִים פְּלוֹנִי בֶּן פְּלוֹנִי וּפְלוֹנִי בֶּן פְּלוֹנִי (הַגָּהוֹת מָרְדְּכַי), הִנְנִי כּוֹתֵב גֵּט זֶה לְשֵׁם פְּלוֹנִי בֶּן פְּלוֹנִי וּלְשֵׁם גֵּרוּשֵׁי אִשְׁתּוֹ פְּלוֹנִית בַּת פְּלוֹנִי שֶׁיְּגָרְשֶׁנָּהּ בּוֹ לִשְׁמוֹ וְלִשְׁמָהּ לְשֵׁם כְּרִיתֻת. וְיִכְתֹּב הַגֵּט מִיָּד, וְלֹא יִכְתְּבֶנוּ בְּסֵרוּגִין. וְהַסוֹפֵר יִקַח סִימָן מֻבְהָק בַּגֵּט קֹדֶם שֶׁיּוֹצִיאֶנוּ מִיָּדוֹ: 

נו צָרִיךְ שֶׁיִּתְיַבֵּשׁ הַגֵּט קֹדֶם שֶׁיַּחְתְּמוּ הָעֵדִים: 

נז אַחַר שֶׁיִּתְיַבֵּשׁ הַגֵּט, יַחְתְּמוּ הָעֵדִים זֶה תַּחַת זֶה. הגה: וְיִקְרְאוּ אוֹתוֹ קֹדֶם שֶׁיַּחְתְּמוּ, שֶׁיֵּדְעוּ עַל מָה יַחְתְּמוּ (בְּסֵדֶר מהר''ן). וְיִרְאוּ תְּחִלָּה אַחַר סִימָן שֶׁלָּקְחוּ, כְּמוֹ שֶׁנִתְבָּאֵר לְעֵיל סָעִיף כ''ב: 

נח צְרִיכִין הָעֵדִים לַחְתֹּם זֶה בִּפְנֵי זֶה: 

נט יֹאמַר כָּל אֶחָד מֵהָעֵדִים קֹדֶם שֶׁיַּחְתֹּם: אֲנִי חוֹתֵם גֵּט זֶה לְשֵׁם פְּלוֹנִי בֶּן פְּלוֹנִי לְגָרֵשׁ בּוֹ אִשְׁתּוֹ פְּלוֹנִית בַּת פְּלוֹנִי לִשְׁמוֹ וְלִשְׁמָהּ לְשֵׁם גֵּרוּשִׁין, וְיַחְתֹּם מִיָּד. וְיִרְאֶה הָעֵד הַשֵּׁנִי כְּשֶׁחוֹתֵם חֲבֵרוֹ (סְדָרִים): 

ס יַתְחִילוּ לַחְתֹּם בְּרֹאשׁ הַשִּׁיטָה, שֶׁלֹּא יַנִּיחוּ חָלָק בַּגִּלָּיוֹן מִיָּמִין לִפְנֵי הַחֲתִימָה: 

סא לֹא יַנִּיחוּ כְּדֵי אֲוִיר שְׁנֵי שִׁיטִין בֵּין חֲתִימָתוֹ לְשִׁיטָה אַחֲרוֹנָה. וְיַחְתְּמוּ גַּם כֵּן בַּקוּלְמוּס וּבַדְּיוֹ שֶׁל הַבַּעַל (סְדָרִים): 

סב צָרִיךְ כָּל אֶחָד מֵהָעֵדִים לְפָרֵשׁ שְׁמוֹ וְשֵׁם אָבִיו, שֶׁיַּחְתֹּם: פְּלוֹנִי בֶּן פְּלוֹנִי עֵד. הגה: וְאֵין צְרִיכִין לַחְתֹּם כִּנוּיִין. אֲבָל אִם הֵם כֹּהֲנִים אוֹ לְוִיִּם, חוֹתְמִין; פְּלוֹנִי בֶּן פְּלוֹנִי הַכֹּהֵן אוֹ הַלֵּוִי עֵד, אֲבָל אֵינוֹ כּוֹתֵב: בֶּן מהר''ר אוֹ בֶּן הֶחָבֵר (בִּסְדָרִים), וְכֵן נוֹהֲגִין: 

סג כְּתִיבַת הָעֵדִים תִּהְיֶה תַּמָּה וְנִכֶּרֶת, שֶׁלֹּא יִהְיוּ דְּבוּקִים הָאוֹתִיּוֹת, כְּמוֹ בַּגֵּט עַצְמוֹ: 

סד לֹא יַחְתֹּם הַסוֹפֵר בַּגֵּט. 

סה צָרִיךְ לְיַבֵּשׁ הַחֲתִימוֹת. 

סו הֶחָכָם וְהָעֵדִים קוֹרְאִים הַגֵּט וְגַם חֲתִימוֹת הָעֵדִים. הגה: וּמְדַקְדְּקִים בּוֹ אִם לֹא דִּלֵּג בּוֹ תֵּבָה, גַּם בַּחֲסֵרוֹת וִיתֵרוֹת וּבְכָל תִּקוּנֵי הַגֵּט. וְטוֹב לִקְרוֹתוֹ נֶגֶד גֵּט אַחֵר, שֶׁאָז אִם יֵשׁ בּוֹ טָעוּת יַרְגִּישׁ בּוֹ מִיָּד (בְּסֵדֶר מהרי''ו); גַּם לְשַׁלְּחוֹ אֶל שְׁאָר הַחֲשׁוּבִים שֶׁבָּעִיר לְדַקְדֵּק בּוֹ אִם נִכְתַּב כַּהֹגֶן, וְיַזְהִירוּ שֶׁלֹּא יְטַשְׁטְשׁוּ אוֹתוֹ בִּשְׁלִיחָתוֹ. וְאַחַר כָּךְ חוֹזֵר הַבַּעַל וְנוֹתֵן הַקְלָף שֶׁנִשְׁאַר לַסוֹפֵר, וְהַדְּיוֹ וְכָל כְּלֵי הַכְּתִיבָה, לַסוֹפֵר, בְּמַתָּנָה, כְּדֵי שֶׁיּוּכַל לִכְתֹּב בּוֹ גִּטִּין לַאֲחֵרִים (בִּסְדָרִים). וְנָהֲגוּ לִקַח עֲשָׂרָה אֵצֶל נְתִינַת הַגֵּט, כְּדֵי לְפַרְסוּמֵי מִלְּתָא (ר''י מִינְ ץ), וּקְרוֹבִים יְכוֹלִים לִהְיוֹת מִן הַמִנְיָן. וְלוֹקְחִים שְׁנֵי עֵדִים כְּשֵׁרִים לְעֵדֵי מְסִירָה. וְנָהֲגוּ לִקַח הַב' עֵדֵי חֲתִימָה לְעֵדֵי מְסִירָה. גַּם כֵּן וְנָהֲגוּ שֶׁהֶחָכָם הַמְסַדֵּר הַגֵּט עוֹמֵד בָּאֶמְצַע, וּב' עֵדֵי מְסִירָה אֶחָד מִימִינוֹ וְאֶחָד מִשְּׂמֹאלוֹ, וְהַסוֹפֵר לְפָנָיו, גַּם הַבַּעַל וְהָאִשָּׁה לְפָנָיו, עוֹמְדִים כֻּלָּם וְלֹא יוֹשְׁבִים (בְּתִקוּן יָשָׁן וּבא''ז פֶּרֶק זֶה בּוֹרֵר). יֵשׁ אוֹמְרִים (שֶׁיֵשׁ) לִזָהֵר שֶׁלֹּא לִתֵּן גֵּט בְּבֵית הֶחָכָם הַמְסַדְּרוֹ; וְלֹא רָאִיתִי נִזְהָרִים בָּזֶה (שָׁם בְּתִקוּן מִפִּי הַקַבָּלָה). וְאַחֲרֵי קָרְאוֹ יִשְׁאַל הֶחָכָם לַסוֹפֵר: זֶהוּ גֵּט שֶׁכָּתַבְתָּ, נָתַן לְךְ כָּל כְּלֵי הַכְּתִיבָה וְהַקְלָף וְהַדְּיוֹ), כָּתַבְתָּ אוֹתוֹ בְּצִוּוּי בַּעַל לִשְׁמוֹ וּלְשֵׁם גֵּרוּשֵׁי אִשְׁתּוֹ פְּלוֹנִית בַּת פְּלוֹנִי, וְהוּא אוֹמֵר: הֵן. אָמַר לְךְ הַדְּבָרִים לִפְנֵי הָעֵדִים. שׁוֹאֵל לְאֶחָד מֵהָעֵדִים: שָׁמַעְתָּ שֶׁצִּוָּה הַבַּעַל לַסוֹפֵר לִכְתֹּב לִשְׁמוֹ וּלְשֵׁם גֵּרוּשֵׁי אִשְׁתּוֹ פְּלוֹנִית בַּת פְּלוֹנִי. הגה: וְאִם הָיָה אֵצֶל הַסוֹפֵר עַד שֶׁכָּתַב קְצָת הַגֵּט כְּמוֹ שֶׁכָּתוּב לְעֵיל סָעִיף כ''א, וְאִם רָאוּ שֶׁהַבַּעַל נָתַן לוֹ הַקְלָף וְכוּ': 

סז אַתָּה מַכִּיר שֶׁהוּא גֵּט זֶה. 

סח אַתָּה חָתַמְתָּ בְּצִוּוּי הַבַּעַל שֶׁצִּוָּה אוֹתְךְ לְחָתְמוֹ לִשְׁמוֹ וְלִשְׁמָהּ וְכוּ': 

סט חָתַמְתָּ לִשְׁמוֹ וּלְשֵׁם גֵּרוּשֵׁי אִשְׁתּוֹ פְּלוֹנִית: 

ע אַתָּה מַכִּיר חֲתִימָתְךְ. 

עא חָתַמְתָּ בִּפְנֵי חֲבֵרְךְ. 

עב אַתָּה מַכִּיר חֲתִימָתוֹ. שָׁמַעְתָּ שֶׁצִּוָּה לוֹ הַבַּעַל לַחְתֹּם: 

עג וְהוּא מֵשִׁיב: הֵן, עַל כָּל שְׁאֵלָה. וְגַם הָעֵד הַשֵּׁנִי כַּמִּשְׁפָּט הַזֶּה יֵעָשֶׂה לוֹ. הגה: גַּם שׁוֹאֵל לַסוֹפֵר וְלָעֵדִים אִם אָמְרוּ בְּפֵרוּשׁ, כְּשֶׁהִתְחִילוּ לִכְתֹּב, שֶׁכּוֹתְבִין לִשְׁמוֹ וְלִשְׁמָהּ לְשֵׁם גֵּרוּשִׁין. וְאִם שָׁמַע כָּל אֶחָד מַה שֶּׁאָמַר חֲבֵרוֹ, וְאוֹמְרִים: הֵן; אוֹמְרִים לוֹ בְּפֵרוּשׁ כֵּיצַד אָמְרוּ (בִּסְדָרִים). וְיַזְהִיר הֶחָכָם לַבַּעַל וְלַסוֹפֵר וְלָעֵדִים שֶׁלֹּא יֹאמְרוּ: הֵן הֵן, אוֹ לָאו לָאו, בִּתְשׁוּבָתָם, אֶלָּא פַּעַם אַחַת הֵן אוֹ לָאו (בְּסֵדֶר מהר''ם יָפֶה): 

עד אַחַר כָּךְ יִתֵּן הַגֵּט לַבַּעַל, וְאָז יָשׁוּב לִשְׁאֹל לוֹ אִם נוֹתֵן גֵּט זֶה מִדַּעְתּוֹ וּרְצוֹנוֹ, כַּנִּזְכַּר לְעֵיל. הגה: סָעִיף י''ד. וְיֵשׁ סִדּוּרֵי גִּטִּין שֶׁכָּתוּב בָּהֶן בִּטּוּל מוֹדָעוֹת אֵלּוּ קֹדֶם שֶׁהֶחָכָם קוֹרֵא הַגֵּט, וְשׁוֹאֵל לַסוֹפֵר וְלָעֵדִים, כְּמוֹ שֶׁנִתְבָּאֵר, קֹדֶם שֶׁקוֹרֵא הַגֵּט, וְכֵן נוֹהֲגִין בִּמְדִינוֹת אֵלּוּ, אֲבָל אֵין חִלּוּק בַּדָּבָר. וּכְשֶׁהֶחָכָם קוֹרֵא הַגֵּט, יִקְרָאֶנוּ בְּדִקְדּוּק, וְלֹא יִקְרָאֶנוּ בְּדֶרֶךְ הַמִשְׁתַּמֵעַ לְלָשׁוֹן אַחֵר: 

עה וְגַם יְבַטֵּל הַמּוֹדָעוֹת פַּעַם שֵׁנִית, וְגַם יִפְסֹל עֵדִים כְּדִלְעֵיל. הגה: סָעִיף כ'. וְיִשְׁאַל לָעֵדִים אִם הָיוּ כְּשֶׁהַבַּעַל בִּטֵּל מוֹדָעוֹת קֹדֶם הַנְּתִינָה, כְּמוֹ שֶׁנִּתְבָּאֵר לְעֵיל סָעִיף כ': 

עו וְאִם יָצָא הַבַּעַל מִלְּפָנָיו בֵּין כְּתִיבָה לִנְתִינָה, יַשְׁבִּיעֶנּוּ הֶחָכָם הַמְסַדֵּר, בִּשְׁבוּעָה, שֶׁלֹּא בִּטֵּל הַגֵּט בְּשׁוּם עִנְיָן, וְשֶׁלֹּא מָסַר שׁוּם מוֹדָעָה, וְלֹא אָמַר שׁוּם דָּבָר שֶׁיִּגְרֹם בִּטּוּל הַגֵּט: 

עז יְקַבֵּץ מִנְיָן, כְּדֵי לָתֵת הַגֵּט בַּעֲשָׂרָה. 

עח יֹאמַר הֶחָכָם לְכָל הָעוֹמְדִים טֶרֶם יִתֵּן הַגֵּט: אִם יֵשׁ שׁוּם אָדָם שֶׁיּוֹדֵעַ שׁוּם פִּסוּל נֶגֶד הַגֵּט וְיִרְצֶה לְעַרְעֵר בּוֹ דָּבָר, יֹאמַר אוֹתוֹ קֹדֶם שֶׁיִּנָּתֵן, וְכָל מִי שֶׁיּוֹדֵעַ דָּבָר צָרִיךְ לְאָמְרוֹ, כִּי אַחַר הַנְּתִינָה יוּשַׂם חֵרֶם שֶׁלֹּא לְהוֹצִיא לַעַז עַל הַגֵּט. וְעַיֵּן לְעֵיל סִימָן זֶה סָעִיף כ''ב שֶׁשַּׁיָּךְ הֵנָּה: 

עט יֹאמַר הֶחָכָם: שִׁמְעוּ כָּל הַכְּשֵׁרִים לְהָעִיד: 

פ טוֹב שֶׁיִּהְיֶה שָׁם עֵדִים הַחֲתוּמִים עַל הַגֵּט: 

פא יְצַוֶּה לָאִשָּׁה שֶׁתָּסִיר הַטַּבָּעוֹת שֶׁבְּיָדֶיהָ, וְשֶׁאַחַר כָּךְ תּוֹצִיא שְׁתֵּי יָדֶיהָ וְתִפְתְּחֵם וּתְקָרֵב אוֹתָם יַחַד, כְּדֵי לְקַבֵּל הַגֵּט, וְלֹא יִהְיוּ יָדֶיהָ כְּמִדְרוֹן שֶׁיּוּכַל הַגֵּט לִפֹּל. הגה: נָהֲגוּ לְכַסוֹת פְּנֵי הָאִשָּׁה עַד שָׁעָה שֶׁהֶחָכָם מְדַבֵּר עִמָהּ וּכְשֶׁמְקַבֶּלֶת הַגֵּט, מִשּׁוּם צְנִיעוּת. וְיִשְׁאַל אוֹתָהּ אִם מְקַבֶּלֶת הַגֵּט בִּרְצוֹנָהּ, וְתֹאמַר: הֵן. וְיֵשׁ מַחֲמִירִין לוֹמַר אִם נִשְׁבְּעָה אוֹ נָדְרָה שֶׁיַּתִּירוּ לָהּ. וְיֹאמַר לָהּ הֶחָכָם הַמְסַדֵּר הַגֵּט: דְּעִי שֶׁבְּגֵט זֶה תְּהִי מְגֹרֶשֶׁת מִבַּעְלֵךְ (בִּסְדָרִים). וְיִשְׁאַל הָרַב אַחַר הַכְּתֻבָּה, וְשֶׁתַּחֲזִיר לַבַּעַל הַכְּתֻבָּה אוֹ תִּמְחַל לוֹ, כְּדֵי שֶׁלֹּא יָבֹאוּ אַחַר כָּךְ לִידֵי קְטָטָה מֵחֲמַת הַכְּתֻבָּה וְשֶׁיֹּאמַר הַבַּעַל עַל מְנָת כֵּן לֹא גֵּרְשָׁהּ (הַטַּעַם מ''כ בְּסֵדֶר מהר''י מִינְץ): 

פב יִזָּהֵר שֶׁלֹּא תְּסַיֵּעַ לָהּ חֲבֶרְתָּהּ וְלֹא שׁוּם אָדָם. וְשֶׁלֹּא יַגִּיעַ סַרְבָּלָהּ וְלֹא שׁוּם דָּבָר לְיָדָהּ בִּשְׁעַת קַבָּלָה (בִּסְדָרִים): 

פג תִּזָּהֵר שֶׁלֹּא תִּקְפֹּץ יָדֶיהָ עַד שֶׁיֹּאמַר לָהּ, וְשֶׁלֹּא יִהְיוּ יָדֶיהָ תּוֹךְ שְׁלשָׁה טְפָחִים סְמוּכִין לָאָרֶץ (שם): 

פד יִתֵּן הַבַּעַל הַגֵּט בְּיָדָהּ וְכֹה יֹאמַר לָהּ כְּשֶׁיִּתְּנֶנּוּ בְּיָדָהּ: ''הֲרֵי זֶה גִּטֵּךְ וְהִתְקַבְּלִי גִּטֵּךְ זֶה וַהֲרֵי אַתְּ מְגֹרֶשֶׁת בּוֹ מִמֶּנִּי מֵעַכְשָׁו וּמֻתֶּרֶת לְכָל אָדָם''. הגה: וְקֹדֶם שֶׁיִּתְּנֶנּוּ לָהּ, יֹאמַר הֶחָכָם לְעֵדֵי מְסִירָה שֶׁיִּרְאוּ מְסִירַת הַגֵּט. וְיוֹדִיעַ לַבַּעַל תְּחִלָּה פֵּרוּשׁ הַמִלּוֹת שֶׁאוֹמֵר (בִּסְרִרִים). יֵשׁ נוֹהֲגִין לִכְפֹּל הַגֵּט כְּאִגֶּרֶת בְּשָׁעָה שֶׁמוֹסְרוֹ לָהּ, וְכֵן נוֹהֲגִין. וְיֵשׁ שֶׁכָּתְבוּ שֶׁלֹּא לְכָפְלוֹ, רַק לִתְּנוֹ לָהּ כָּךְ וְהַכְּתָב מִבַּחוּץ, שֶׁיִּרְאוּ הַכֹּל שֶׁהוּא גֵּט (כִּךְ מַשְׁמִע בְּסֵדֶר מהר''י מִינְץ): 

פה אַחַר שֶׁהִנִּיחַ הַגֵּט בְּיָדָהּ וְסִלֵּק יָדוֹ מִכֹּל וָכֹל, אָז תִּקְפֹּץ יָדָהּ וְתַחֲזִיק בַּגֵּט וְתַגְבִּיהַּ שְׁתֵּי יָדֶיהָ לְמַעְלָה, וְאַחַר כָּךְ יִקַּח הֶחָכָם הַגֵּט מִיָּדָהּ וְיִקְרָאֶנּוּ שֵׁנִית בִּפְנֵי הָעֵדִים. וְיֵשׁ אוֹמְרִים שֶׁחוֹזְרִין וְשׁוֹאֲלִין לַסוֹפֵר וְלָעֵדִים כָּל הַשְּׁאֵלוֹת שֶׁשָּׁאֲלוּ בָּרִאשׁוֹנָה (כ''ז בִּסְדָרִים). וְיַחֲרִים עַל כָּל מִי שֶׁיּוֹצִיא לַעַז עַל גֵּט זֶה: 

פו וְיִקְרְעֶנּוּ שְׁתִי וָעֵרֶב. הגה: וְנָהֲגוּ מֵעַכְשָׁו שֶׁהָרַב הַמְסַדֵּר הַגֵּט גּוֹנְזוֹ אֶצְלוֹ וְאֵינוֹ נוֹתְנוֹ בְּיַד הָאִשָּׁה, וְאֵין לְשַׁנּוֹת. וְכָל גֵּט שֶׁלֹּא נִתַּן, אֵין לְקָרְעוֹ שְׁתִי וָעֵרֶב, שֶׁלֹּא יִטְעוּ בּוֹ שֶׁנִּתַּן (מ''כ): 

פז יַזְהִיר הֶחָכָם לָאִשָּׁה שֶׁלֹּא תִּתְאָרֵס עַד צ' יוֹם, חוּץ מֵאוֹתוֹ יוֹם וּמִלְּבַד יוֹם שֶׁתִּתְאָרֵס בּוֹ: 

פח נְתִינַת הַגֵּט, יֵשׁ מִי שֶׁאוֹמֵר שֶׁצָּרִיךְ לִהְיוֹת בַּיּוֹם וְלֹא בַּלַּיְלָה וְעַיֵּן לְעֵיל סוֹף סִימָן קכ''ג: 

פט וְכֵן אִם הִתְפַּלְּלוּ הַקָּהָל עַרְבִית, אַף עַל פִּי שֶׁהָיָה עֲדַיִן יוֹם, אֵין לִתֵּן גֵּט אָז, מִפְּנֵי שֶׁכְּבָר חָשׁוּב לַיְלָה, אִם לֹא בִּשְׁעַת הַדְּחָק שֶׁאָז אֲפִלּוּ בַּלַּיְלָה מַמָּשׁ יִכָּתֵב וְיִנָּתֵן. צָרִיךְ שֶׁיִּנָּתֵן הַגֵּט בּוֹ בַּיּוֹם שֶׁנִּכְתַּב, אֶלָּא אִם כֵּן שׁוֹלְחוֹ לְעִיר אַחֶרֶת דְּאָז אִי אֶפְשָׁר לִתְּנוֹ לָהּ בַּיּוֹם שֶׁנִּכְתַּב: 

צ צָרִיךְ שֶׁלֹּא יִתְיַחֵד הַבַּעַל עִמָּהּ בֵּין כְּתִיבָה לִנְתִינָה. וְאִם נִתְיַחֵד עִמָּהּ הָוֵי גֵּט יָשָׁן, וְלֹא יְגָרֵשׁ בּוֹ וְעַיֵּן לְעֵיל סִימָן קמ''ט: 

צא שָׁלִיחַ הַמֵּבִיא גֵּט, נוֹתְנוֹ לָהּ בִּפְנֵי שְׁנַיִם. וְאִם הַשָּׁלִיחַ קָרוֹב אוֹ פָּסוּל, נוֹתְנוֹ לָהּ בִּפְנֵי שְׁלשָׁה. וְאוֹמֵר לָהּ בִּשְׁעַת נְתִינָה: הֲרֵי זֶה גִּטֵּךְ שֶׁשָּׁלַח לִיךְ בַּעְלֵךְ פְּלוֹנִי בֶּן פְּלוֹנִי הַמְכֻנֶּה פְּלוֹנִי וַהֲרֵי אַתְּ מְגֹרֶשֶׁת בּוֹ מִמֶּנּוּ וּמֻתֶּרֶת לְכָל אָדָם וְגֵט זֶה בְּפָנַי נִכְתַּב וּבְפָנַי נֶחְתַּם. הגה: וְכֵן גֵּט אֲרוּסָה, יֹאמַר לָהּ הַשָּׁלִיחַ: זֶה גִּטֵּךְ שֶׁשָּׁלַח לִיךְ בַּעְלֵךְ (בְּסֵדֶר ר''י מִינְץ). וְכֵן כּוֹתְבִין בַּהַרְשָׁאָה שֵׁם בַּעַל. אֲבָל בִּשְׁאֵלוֹת שֶׁשּׁוֹאֵל הָרַב לַשָּׁלִיחַ יַזְכִּיר שֵׁם אָרוּס, כְּגוֹן שֶׁשּׁוֹאֵל אִם זֶהוּ גֵּט שֶׁשָּׁלַח פְּלוֹנִי הָאָרוּס. וְהַבֵּית דִּין שֶׁנּוֹתְנִים הַגֵּט לִפְנֵיהֶם קוֹרְאִין הַגֵּט קֹדֶם הַנְּתִינָה, וְאִם יֵשׁ תְּנַאי בַּגֵּט אוֹמֵר הַשָּׁלִיחַ בִּשְׁעַת נְתִינָה: עַל תְּנַאי כָּךְ וְכָךְ. וְעַיֵּן לְעֵיל סִימָן קמ''ב עוֹד מִסֵּדֶר נְתִינָה מִיַּד הַשָּׁלִיחַ לְיַד הָאִשָּׁה, וּלְעֵיל סִימָן ק''מ סָעִיף ב'. יֵשׁ סִדּוּרֵי גִּטִּין, וְכֵן נוֹהֲגִין, שֶׁאוֹתָן שֶׁיּוֹשְׁבִים שׁוֹאֲלִים לַשָּׁלִיחַ מַהוּ רוֹצֶה, וְהוּא אוֹמֵר: אֲנִי שְׁלִיחַ פְּלוֹנִי בֶּן פְּלוֹנִי לְגָרֵשׁ אִשְׁתּוֹ פְּלוֹנִית וְכוּ', וְיִשְׁאֲלוּ אוֹתוֹ אִם לֹא קָבַע לוֹ הַבַּעַל זְמַן לְגָרֵשׁ, אוֹ אִם לֹא הִתְנָה שְׁאָר תְּנַאי, וְהוּא אוֹמֵר לָהֶ ם. וְאַחַר כָּךְ יִשְׁאֲלוּ לָאִשָּׁה אִם רְצוֹנָהּ לְקַבֵּל גֵּט. וְאַחַר כָּךְ שׁוֹאֲלִין אַחַר הַהַרְשָׁאָה, וְקוֹרִין אוֹתָה אִם הִיא כְּתִקוּנָהּ וְאִם הִיא מְקֻיֶּמֶת כָּרָאוּי. וְאַחַר כָּךְ שׁוֹאֲלִין לַשָּׁלִיחַ אִם הָיָה הַבַּעַל בָּרִיא כְּשֶׁעֲשָׂאוֹ שָׁלִיחַ, וְאִם לֹא שָׁמַע שֶׁמֵת אוֹ בִּטֵּל הַשְּׁלִיחוּת, וְהוּא מֵשִׁיב לָהֶם עַל הַכֹּל. גַּם שׁוֹאֲלִין לָאִשָּׁה אִם לֹא בָּא הַבַּעַל אֵלֶיהָ אוֹ לֹא שָׁלַח שָׁלִיחַ לְבַטֵּל הַגֵּט, וְהִיא מְשִׁיבָה לָהֶם. וְאַחַר כָּךְ חוֹזְרִין וְשׁוֹאֲלִין לַשָּׁלִיחַ אִם הוּא עַצְמוֹ לֹא בִּטֵּל הַשְּׁלִיחוּת, אוֹ אִם לֹא עָשָׂה שָׁלִיחַ אַחֵר, אוֹ אִם עוֹשֶׂה שְׁלִיחוּת זֶה בְּאֹנֶס אוֹ מִכֹּחַ נֶדֶר אוֹ שְׁבוּעָה, אוֹ אִם מָסַר מוֹדָעָא עַל הַשְּׁלִיחוּת, וְהוּא מֵשִׁיב לָהֶם עַל לָאו לָאו, וְעַל הֵן הֵן. וְאַחַר כָּךְ שׁוֹאֲלִין אוֹתוֹ אִם מַכִּיר הָאִשָּׁה אֵשֶׁת הַמְגָרֵשׁ, וְאִם אֵינוֹ מַכִּירָהּ צְרִיכִין לִהְיוֹת עֵדִים הַמַכִּירִין אוֹתָהּ. וְיִקְרָא הֶחָכָם הַמְסַדֵּר הַגֵּט עִם עֵדֵי מְסִירָה וְיִשְׁאַל לַשָּׁלִיחַ אִם רָאָה שֶׁהַבַּעַל נָתַן הַקְלָף וְהַדְּיוֹ לַסוֹפֵר לִכְתֹּב, וְאִם שָׁמַע שֶׁצִּוָּה לוֹ לִכְתֹּב לִשְׁמוֹ וּלְשֵׁם אִשְׁתּוֹ לְשֵׁם גֵּרוּשִׁין, וְכֵן אִם שָׁמַע שֶׁצִּוָּה לָעֵדִים לַחְתֹּם לִשְׁמוֹ וְלִשְׁמָהּ וּלְשֵׁם גֵּרוּשִׁין, וְאִם מַכִּיר שְׁזֶה הַגֵּט הַהוּא. וְשׁוֹאֲלִין אוֹתוֹ אִם הָיָה אֵצֶל הַכְּתִיבָה וַחֲתִימָה כְּדֶרֶךְ שֶׁנִּתְבָּאֵר לְעֵיל סָעִיף כ''ד וְכ''ה, וְאִם שָׁמַע מִן הַסוֹפֵר שֶׁאָמַר בְּפֵרוּשׁ שֶׁכּוֹתֵב לִשְׁמוֹ וְלִשְׁמָהּ וּלְשֵׁם גֵּרוּשִׁין, וְכֵן אִם אָמְרוּ הָעֵדִים כְּשֶׁחָתְמוּ, וְכֵן אִם הָיוּ זֶה בִּפְנֵי זֶה כְּשֶׁחָתְמוּ, וְאִם הָיָה הַגֵּט יָבֵשׁ כְּשֶׁנְּתָנוֹ לַשָּׁלִיחַ. וְהַשָּׁלִיחַ יַעֲמֹד כְּשֶׁמוֹסְרוֹ לָאִשָּׁה וְלֹא יִשָּׁעֵן כְּלָל (בְּסֵדֶר ר''י מִינְץ בְּשֵׁם מַהֲרִי''ל). וְאַחַר כָּךְ מְקַבֶּלֶת הָאִשָּׁה הַגֵּט מִן הַשָּׁלִיחַ כְּדֶרֶךְ שֶׁמְקַבֶּלֶת אוֹתוֹ מִבַּעְלָהּ, כְּדֶרֶךְ שֶׁנִּתְבָּאֵר לְעֵיל, וְהוּא מוֹסְרוֹ לְיָדָהּ כְּמוֹ הַבַּעַל הַמוֹסֵר גֵּט לְאִשְׁתּוֹ, רַק שֶׁמְשַׁנֶּה בְּדִבּוּרוֹ וְאוֹמֵר לָהּ: ''הֲרֵי זֶה גִּטֵּךְ שֶׁשָּׁלַח לִיךְ בַּעְלֵךְ'' וְכוּ'. וְאַחַר כָּךְ לוֹקֵחַ הֶחָכָם הַגֵּט מִן הָאִשָּׁה וְחוֹזֵר וְקוֹרֵא אוֹתוֹ, וְשׁוֹאֵל לַשָּׁלִיחַ כָּל הַשְּׁאֵלוֹת שֶׁשָּׁאַל לוֹ בָּרִאשׁוֹנָה. וְאַחַר כָּךְ קוֹרְעִין הַגֵּט שְׁתִי וָעֵרֶב, וּמַחֲרִימִין עַל הַלַּעַז, וּמַזְהִירִין עַל הָאִשָּׁה שֶׁלֹּא תִּנָּשֵׂא תּוֹךְ צ' יוֹם, כְּמוֹ שֶׁנִּתְבָּאֵר לְעֵיל סָעִיף פ''ז (בִּסְדָרִים). וְנִרְאֶה לִי שֶׁהֶחֱמִיר בָּזֶה הַרְבֵּה בִּשְׁאֵלוֹת, מִקְצָתָן לְלֹא צֹרֶךְ; וּלְכַתְּחִלָּה נוֹהֲגִין כָּךְ, אֲבָל בְּדִיעֲבַד כְּבָר נִתְבָּאֵר סִימָן קמ''א וְקמ''ב אֵיזֶה דְּבָרִים מְעַכְּבִים: 

צב אִם הַמִּתְגָּרֶשֶׁת הִיא נַעֲרָה, בֵּין אֲרוּסָה בֵּין נְשׂוּאָה, מִתְגָּרֶשֶׁת בְּקַבָּלַת הַגֵּט הִיא עַצְמָהּ. וְאִם קִבְּלוֹ אָבִיהָ, אִם הָיְתָה אֲרוּסָה, מֵאַחַר שֶׁעֲדַיִן לֹא בָּגְרָה, הֲרֵי זוֹ מְגֹרֶשֶׁת. אֲבָל אִם בָּגְרָה, אַף עַל פִּי שֶׁאֵינָהּ אֶלָּא אֲרוּסָה, אוֹ אִם נִשֵּׂאת אַף עַל פִּי שֶׁהִיא נַעֲרָה, אֵינָהּ מִתְגָּרֶשֶׁת בְּקַבָּלַת אָבִיהָ: 

צג וְאִם הִיא קְטַנָּה, וְנִשֵּׂאת, אֵינָהּ מִתְגָּרֶשֶׁת בְּקַבָּלַת אָבִיהָ: 

צד וְאִם הִיא קְטַנָּה אֲרוּסָה, לְדִבְרֵי הַכֹּל מִתְגָּרֶשֶׁת עַל יְדֵי אָבִיהָ. וְאִכָּא פְּלֻגְתָּא אִם מִתְגָּרֶשֶׁת עַל יְדֵי עַצְמָהּ, וְרָאוּי לְהַחֲמִיר שֶׁלֹּא תְּקַבְּלֶנּוּ אֶלָּא עַל יְדֵי אָבִיהָ: 

צה וְהָא דִּקְטַנָּה מִתְגָּרֶשֶׁת, דַּוְקָא כְּשֶׁמַּבְחֶנֶת בֵּין גִּטָּהּ לְדָבָר אַחֵר, דְּהַיְנוּ שֶׁנּוֹתְנִים לָהּ צְרוֹר וְזוֹרַקְתּוֹ, אֱגוֹז וְנוֹטַלְתּוֹ, אוֹ שֶׁהִגִּיעָה לְעוֹנָת הַפָּעוֹטוֹת, דְּהַיְנוּ כְּבַר שִׁית וּכְבַר שֶׁבַע, כָּל חַד לְפוּם חֻרְפֵהּ. אֲבָל פָּחוֹת מִכָּאן, אֵינָהּ מִתְגָּרֶשֶׁת, לְדַעַת רַשִׁ''י זַ''ל אֲפִלּוּ עַל יְדֵי אָבִיהָ; וּלְדַעַת רַבֵּנוּ תָּם דַּוְקָא עַל יְדֵי עַצְמָהּ, אֲבָל עַל יְדֵי אָבִיהָ מִתְגָּרֶשֶׁת, וְלָזֶה הִסְכִּים הָרֹא''שׁ זַ''ל: 

צו קְטַנָּה הַמִּתְגָּרֶשֶׁת עַל יְדֵי אָבִיהָ, יֵשׁ לְהַחֲמִיר לִכְתֹּב שְׁנֵי גִּטִּין וְלִתְּנָם לָהּ; הָאֶחָד כְּנֹסַח שְׁאָר גִּטִּין, וְהָאַחֵר יִכְתֹּב בּוֹ: בִּתְּךְ פְּלוֹנִית דַּהֲוָת אִנְתְּתִי וְכוּ'. הגה: וְאִם מוֹסֵר הַגֵּט לְיַד קְטַנָּה מִדַּעַת אָבִיהָ, אֵין צָרִיךְ רַק גֵּט אֶחָד, כִּשְׁאָר גִּטִּין. וְעַיֵּן לְעֵיל סִימָן קמ''א וְסִימָן ל''ז: 

צז אִם הוּא מוֹסֵר גֵּט לַשָּׁלִיחַ לְהוֹלִיכוֹ לְאִשְׁתּוֹ, יְמַנֶּה אוֹתוֹ בִּפְנֵי שְׁנֵי עֵדִים, וְיִקְרָאֶנּוּ הֶחָכָם לִפְנֵי הָעֵדִים, וְאַחַר כָּךְ יִשְׁאַל לַסוֹפֵר: זֶה הוּא הַגֵּט שֶׁכָּתַבְתָּ וְכוּ', כְּדִלְעֵיל, עוֹד טוֹב שֶׁיִּהְיוּ שָׁם עֵדִים הַחֲתוּמִים עַל הַגֵּט. הגה: וְכֵן יֹאמַר: הִנְנִי פְּלוֹנִי בַּר פְּלוֹנִי הַמְכֻנֶּה פְּלוֹנִי מְמַנֶּה אוֹתְךְ פְּלוֹנִי בַּר פְּלוֹנִי לִהְיוֹת שְׁלוּחִי לְהוֹלִיךְ גֵּט לְאִשְׁתִּי פְּלוֹנִית בַּת פְּלוֹנִי הַמְכֻנָּה פְּלוֹנִית אַתָּה אוֹ שְׁלוּחֲךְ אוֹ שְׁלִיחַ שְׁלוּחֲךְ עַד מֵאָה שְׁלוּחִים וּתְהֵא יָדְךְ כְּיָדִי וְכוּ', כְּמוֹ שֶׁנִּתְבָּאֵר לְעֵיל סָעִיף ל'. וְאַחַר כָּךְ מְצַוֶּה לַסוֹפֵר לִכְתֹּב וְלָעֵדִים לַחְתֹּם, וּמְבַטְּלִין מוֹדָעוֹת וּשְׁבוּעוֹת קֹדֶם הַכְּתִיבָה, כְּאִלּוּ הָיְתָה הָאִשָּׁה עַצְמָהּ אֶצְלוֹ (הַכֹּל בִּסְדָרִים), וּכְמוֹ שֶׁנִּתְבָּאֵר לְעֵיל: 

צח וְאַחַר כָּךְ מַחֲזִיר הֶחָכָם הַגֵּט לַבַּעַל, וְהַבַּעַל יִמְסֹר הַגֵּט לַשָּׁלִיחַ, וְיֹאמַר: אַתָּה פְּלוֹנִי בֶּן פְּלוֹנִי הַמְכֻנֶּה פְּלוֹנִי הוֹלֵךְ גֵּט זֶה לְאִשְׁתִּי פְּלוֹנִית בַּת פְּלוֹנִי בְּכָל מָקוֹם שֶׁתִּמְצָאֶנָּהּ וּתְהֵא יָדְךְ כְּיָדִי וּפִיךְ כְּפִי וְדִבּוּרְךְ כְּדִבּוּרִי וַעֲשִׂיָּתְךְ כַּעֲשִׂיָּתִי וּנְתִינָתְךְ כִּנְתִינָתִי, וְנוֹתֵן אֲנִי לְךְ רְשׁוּת לַעֲשׂוֹת שָׁלִיחַ וּשְׁלִיחַ שָׁלִיחַ עַד מֵאָה שְׁלוּחִים וַאֲפִלּוּ בְּלֹא אֹנֶס עַד שֶׁיַּגִּיעַ הַגֵּט (זֶה) לְיָדָהּ אוֹ לְיַד שְׁלוּחָהּ, וְתֵכֶף שֶׁיַּגִּיעַ גֵּט זֶה לְיָדָהּ אוֹ לְיַד שְׁלוּחָהּ מִיָּדְךְ אוֹ מִיַּד שְׁלוּחֲךְ אוֹ מִיַּד שְׁלִיחַ שְׁלוּחֲךְ כַּנִּזְכַּר לְעֵיל תְּהֵא מְגֹרֶשֶׁת מִמֶּנִּי וּמֻתֶּרֶת לְכָל אָדָם. הגה: וִיקַבֵּל הַשָּׁלִיחַ הַגֵּט כְּמוֹ הָאִשָּׁה בְּעַצְמָהּ. וְאַחַר כָּךְ חוֹזֵר הֶחָכָם וְקוֹרֵא הַגֵּט וְיִשְׁאַל כָּל הַשְּׁאֵלוֹת וְיַחֲרִים עַל הַמוֹצִיא לַעַז, כְּדִלְעֵיל סָעִיף פ''ה. וְכוֹפְלוֹ כְּאִגֶּרֶת וְנוֹתְנוֹ לַשָּׁלִיחַ. וְאַחַר כָּךְ כּוֹתְבִין הַהַרְשָׁאָה וְלֹא קֹדֶם לָכֵן, דַּהֲרֵי כּוֹתְבִין בַּהַרְשָׁאָה בְּפָנֵינוּ מָסַר וְכוּ' כְּמוֹ שֶׁנִּתְבָּאֵר לְעֵיל סִימָן קמ''א סָעִיף ל'. דִּין שָׁלִיחַ שֵׁנִי, עַיֵּן לְעֵיל סִימָן קמ''א סָעִיף מ' וְסִימָן קמ''ב סָעִיף ט'. וְסֵדֶר הַהַרְשָׁאָה תִּמְצָא בְּסֵדֶר גִּטִּין. אֲבָל אֵין הַלָּשׁוֹן מְעַכֵּב, כְּמוֹ שֶׁכָּתַבְתִּי לְעֵיל סִימָן קמ''א סָעִיף ל'. וּכְשֶׁהַשָּׁלִיחַ רִאשׁוֹן עוֹשֶׂה שָׁלִיחַ שֵׁנִי, נִרְאֶה לִי שֶׁיֵּשׁ לְשׁוֹאֲלוֹ כָּל הַשְּׁאֵלוֹת שֶׁשּׁוֹאֲלִים אוֹתוֹ כְּשֶׁנּוֹתְנוֹ הוּא בְּעַצְמוֹ לְיַד הָאִשָּׁה, שֶׁהֲרֵי הַשָּׁלִיחַ הַשֵּׁנִי אֵינוֹ אוֹמֵר אַחַר כָּךְ כְּלוּם, רַק שֶׁאוֹמֵר: שְׁלִיחַ בֵּית דִּין אֲנִי. וְלָכֵן יֵשׁ לְבֵית דִּין הָרִאשׁוֹן לַחֲקֹר הַדְּבָרִים הֵיטֵב, וּכְדֶרֶךְ שֶׁנִּתְבָּאֵר לְעֵיל סָעִיף צ''א: 

צט אִם נוֹתְנוֹ לָהּ עַל תְּנַאי, יֹאמַר לָהּ בִּשְׁעַת נְתִינָה: הֲרֵי זֶה גִּטֵּךְ וַהֲרֵי אַתְּ מְגֹרֶשֶׁת בּוֹ מִמֶּנִּי וּמֻתֶּרֶת לְכָל אָדָם, עַל מְנָת שֶׁאִם לֹא בָּאתִי מֵהַיּוֹם עַד י''ב חֹדֶשׁ יְהֵא גֵּט מֵעַכְשָׁו, וְאִם אָבֹא בְּתוֹךְ הַזְּמַן הַנִּזְכַּר וְאֵרָאֶה בִּפְנֵי פְּלוֹנִי וּפְלוֹנִי לֹא יְהֵא גֵּט, וּתְהֵא הִיא נֶאֱמֶנֶת עָלַי לוֹמַר שֶׁלֹּא בָּאתִי וְשֶׁלֹּא פִּיַּסְתִּיהָ: 

ק אִם הַמְגָרֵשׁ שְׁכִיב מְרַע, אוֹמֵר לָהּ בִּשְׁעַת נְתִינָה: הֲרֵי זֶה גִּטֵּךְ וַהֲרֵי אַתְּ מְגֹרֶשֶׁת בּוֹ מִמֶּנִּי מֵעַכְשָׁו וּמֻתֶּרֶת לְכָל אָדָם עַל מְנָת שֶׁאִם לֹא אָמוּת עַד יוֹם פְּלוֹנִי וְהוּא בִּכְלָל לֹא יְהֵא גֵּט וְאִם אָמוּת קֹדֶם יוֹם פְּלוֹנִי יְהֵא גֵּט מֵעַכְשָׁו וְאִם לֹא אָמוּת עַד יוֹם פְּלוֹנִי וְהוּא מִכְּלָל לֹא יְהֵא גֵּט. הגה: וְעַיֵּן לְעֵיל סִימָן קמ''ה סָעִיף ה'. וְאַחַר כָּךְ לֹא תִּתְיַחֵד עִמּוֹ אֶלָּא אִם כֵּן יֵשׁ אֶחָד עִמָּהֶם, אֲפִלּוּ עֵבֶד אֲפִלּוּ שִׁפְחָה, חוּץ מִשִּׁפְחָתָהּ וּבְנָהּ הַקָּטָן (טוּר סִימָן קמ''ח): 

קא מְאֹד יֵשׁ לִזָּהֵר לָאָדָם שֶׁלֹּא לְהִשְׁתַּדֵּל בְּעִנְיַן גִּטִּין, אִם לֹא שֶׁיְּהֵא בָּקִי בְּהִלְכוֹת גִּטִּין, כִּי רַבּוּ בָּהֶם הַדִּקְדּוּקִים וּבְנָקֵל יָכוֹל אָדָם לִטְעוֹת בָּהֶם וְהוּא פִּסוּל מַמְזְרוּת; וְצוּר יִשְׂרָאֵל יַצִּילֶנּוּ מִשְּׁגִיאוֹת, אָמֵן: הגה: וּכְבָר נִתְבָּאֵר רֵישׁ סִימָן זֶה נוּסַח גֵּט שֶׁנָּהֲגוּ בּוֹ בִּמְדִינוֹת אֵלּוּ, וּבִפְרָט בָּעִיר הַזֹאת. וְזֶה לְשׁוֹנוֹ: בַּשְּׁלִישִׁי בְּשַׁבָּת, בִּשְׁלשָׁה יָמִים לְיֶרַח סִיוָן, שְׁנַת חֲמֵשֶׁת אֲלָפִים וּשְׁלשׁ מֵאוֹת וְאַרְבָּעִים לִבְרִיאַת עוֹלָם, לְמִנְיָן שֶׁאָנוּ מָנִין כָּאן בְּקָאזְמַר, דְּמִתְקַרְיָא קָאזִימִירַז, מָתָא דְּיָתְבָא עַל נְהַר וִיסְלָא וְעַל נְהַר וִילְגָא וְעַל מֵי מַעְיָנוֹת, אֲנָא פְּלוֹנִי הַמְכֻנֶּה פְּלוֹנִי בֶּן פְּלוֹנִי הַמְכֻנֶּה פְּלוֹנִי, הָעוֹמֵד הַיּוֹם בְּקָאזְמַר דְּמִתְקַרְיָא קָאזִימִירַז מָתָא דְּיָתְבָא עַל נְהַר וִיסְלָא וְעַל נְהַר וִילְגָא וְעַל מֵי מַעְיָנוֹת צָבֵיתִי בִּרְעוּת נַפְשִׁי בִּדְלָא אֲנִיסְנָא, וּשְׁבָקִית וּפְטָרִית וְתָרוּכִית יָתִיכִי לִיכִי אַנְתְּ אִנְתְּתִי פְּלוֹנִית הַמְכֻנָּה פְּלוֹנִית בַּת פְּלוֹנִי הַמְכֻנֶּה פְּלוֹנִי, הָעוֹמֶדֶת הַיּוֹם בְּקָאזְמַר דְּמִתְקַרְיָא קָאזִימִירַז מָתָא דְּיָתְבָא עַל נְהַר וִיסְלָא וְעַל נְהַר וִילְגָא וְעַל מֵי מַעְיָנוֹת, דַּהֲוֵית אִנְתְּתִי מִן קַדְמַת דְּנָא, וְכַדּוּ פְטָרִית וּשְׁבָקִית וְתָרוּכִית יָתִיכִי לִיכִי, דִּיתִיהְוִייִין רַשָּׁאָה וְשַׁלְטָאָה בְּנַפְשַׁיְכִי לְמֵהַךְ לְהִתְנַסְּבָא לְכָל גְּבַר דִּיתִיצְבִּייִין, וֶאֱנַשׁ לָא יִמְחָא בִידַיְכִי מִן יוֹמָא דְּנַן וּלְעָלַם, וַהֲרֵי אַתְּ מֻתֶּרֶת לְכָל אָדָם, וְדֵן דִּי יֶהֱוֵי לִיכִי מִנַּאי סֵפֶר תֵּרוּכִין וְאִגֶּרֶת שְׁבוּקִין וְגֵט פִּטּוּרִין, כְּדַת משֶׁה וְיִשְׂרָאֵל. פְּלוֹנִי בֶּן פְּלוֹנִי עֵד, פְּלוֹנִי בֶּן פְּלוֹנִי עֵד: 



הלכות מאון



סימן קנה - עד איזה זמן הקטנה ממאנת, ויתר דיני מאון
ובו כ''ב סעיפים 
א קְטַנָּה שֶׁאֵין לָהּ אָב, אוֹ שֶׁיֵּשׁ לָהּ אָב וְהִשִּׂיאָהּ אָבִיהָ וְנִתְאַלְמְנָה אוֹ נִתְגָּרְשָׁה כְּשֶׁהִיא קְטַנָּה, שֶׁהִיא כִּיתוֹמָה בְּחַיֵּי הָאָב, שֶׁהֲרֵי אֵין לוֹ עוֹד רְשׁוּת בָּהּ, וְהִשִּׂיאוּהָ לְדַעְתָּהּ, כֵּיוָן שֶׁאֵין קִדּוּשֶׁיהָ אֶלָּא מִדְּרַבָּנָן, אִם אֵינָהּ חֲפֵצָה בְּבַעְלָהּ אֵינָהּ צְרִיכָה מִמֶּנּוּ גֵּט, אֶלָּא יוֹצֵאת מִמֶּנּוּ בְּמֵאוּן. אֲבָל אִם הִשִּׂיאוּהָ שֶׁלֹּא לְדַעְתָּהּ, אוֹ אֲפִלּוּ לְדַעְתָּהּ, וְאֵינָהּ יוֹדַעַת לִשְׁמֹר קִדּוּשֶׁיהָ, אֲפִלּוּ מֵאוּן אֵינָהּ צְרִיכָה. הגה: וּלְכַתְּחִלָּה יֵשׁ לְבֵית דִּין לִזָהֵר שֶׁלֹּא לְהַשִּׂיא יְתוֹמָה קְטַנָּה בְּמָקוֹם שֶׁנִּרְאֶה לָהֶם שֶׁיָּבֹא לִידֵי מֵאוּן. וְאֵין לַדַּיָּן בְּזֶה אֶלָּא מַה שֶּׁעֵינָיו רוֹאוֹת (הַגִּהוֹת מַיְמוֹנִי פֶּרֶק י''א בְּשֵׁם ר''י): 

ב אֵיזוֹ הִיא קְטַנָּה שֶׁצְּרִיכָה לְמָאֵן, מִבַּת שֵׁשׁ שָׁנִים עַד בַּת עֶשֶׂר בּוֹדְקִין אוֹתָהּ לְפִי יֹפִי דַּעְתָּהּ אִם יוֹדַעַת לִשְׁמֹר קִדּוּשֶׁיהָ, וְשֶׁהֵם קִדּוּשִׁין, לֹא שֶׁתִּשְׁמֹר אוֹתָם כְּדֶרֶךְ שֶׁמְּשַׁמֶּרֶת הָאֱגוֹז וְהַתְּמָרָה וְכַיּוֹצֵא בָּהֶם, הֲרֵי זוֹ צְרִיכָה מֵאוּן. וְאִם אֵינָהּ יוֹדַעַת לִשְׁמֹר קִדּוּשֶׁיהָ, אֵינָהּ צְרִיכָה לְמָאֵן, אֶלָּא הוֹלֶכֶת לְבֵית אִמָּהּ כְּאִלּוּ לֹא נִתְקַדְּשָׁה מֵעוֹלָם. וּפְחוּתָה מִבַּת שֵׁשׁ, אֲפִלּוּ הִיא נְבוֹנָת לַחַשׁ בְּיוֹתֵר וְיוֹדַעַת לִשְׁמֹר, אֵינָהּ צְרִיכָה מֵאוּן. וִיתֵרָה עַל בַּת עֶשֶׂר, אֲפִלּוּ סְכָלָה בְּיוֹתֵר, צְרִיכָה מֵאוּן. הגה: וְיֵשׁ אוֹמְרִים דְּכָל זֶה כְּשֶׁנִּשֵּׂאת לְדַעַת אַחֶיהָ וְאִמָהּ, אֲבָל אִם נִשֵּׂאת שֶׁלֹּא לְדַעְתָּן, אֵינָהּ צְרִיכָה לְמָאֵן (הַגָהוֹת אַלְפִסִי פֶּרֶק בֵּית שַׁמַאי). וְיֵשׁ אוֹמְרִים דְּאִם הִגִּיעָה לְפָעוֹטוֹת, צְרִיכָה לְמָאֵן (בֵּית יוֹסֵף בְּשֵׁם הִרִיטְבָ''א): 

ג הַמֵּאוּן הוּא שֶׁתֹּאמַר: אִי אֶפְשִׁי בִּפְלוֹנִי בַּעְלִי אוֹ אִי אֶפְשִׁי בַּקִּדּוּשִׁין שֶׁקִּדְּשׁוּנִי אִמִּי וְאַחַי. וַאֲפִלּוּ לֹא אָמְרָה דָּבָר, אֶלָּא הָלְכָה וְנִתְקַדְּשָׁה לְאַחֵר כְּשֶׁהִיא קְטַנָּה, אַף עַל פִּי שֶׁהָיְתָה נְשׂוּאָה, קִדּוּשֶׁיהָ הֵם הֵם מֵאוּנֶיהָ: 

ד מְמָאֶנֶת, בֵּין מִן הָאֵרוּסִין בֵּין מִן הַנִּשּׂוּאִין, אֲפִלּוּ שֶׁלֹּא בִּפְנֵי הַבַּעַל וְשֶׁלֹּא בִּפְנֵי בֵּית דִּין, רַק שֶׁיִּהְיֶה בִּפְנֵי שְׁנַיִם שֶׁיָּעִידוּ עַל הַדָּבָר. וְיֵשׁ מִי שֶׁאוֹמֵר, דִּלְכַתְּחִלָּה בָּעֵינָן ג': 

ה כְּשֵׁם שֶׁמְּמָאֶנֶת בַּבַּעַל כָּךְ מְמָאֶנֶת בַּיָּבָם, אִם לֹא מֵאֲנָה בַּבַּעַל: 

ו מֵאֲנָה בַּבַּעַל וְנִשֵּׂאת לְאַחֵר, מְמָאֶנֶת בּוֹ. וְכֵן בַּשְּׁלִישִׁי וּבָרְבִיעִי, אֲפִלּוּ כַּמָּה פְּעָמִים, כָּל זְמַן שֶׁהִיא קְטַנָּה: 

ז הַשְּׁנַיִם שֶׁמֵּאֲנָה בִּפְנֵיהֶם כּוֹתְבִין לָהּ גֵּט מֵאוּן וְחוֹתְמִין בּוֹ וְנוֹתְנִים לָהּ. וְאֵינוֹ כְּגֵט גֵּרוּשִׁין לִהְיוֹת נְתִינָתוֹ מְגָרֵשׁ, לְפִיכָךְ, אֵינוֹ צָרִיךְ כְּתִיבָה לִשְׁמָהּ, וְלֹא מְסִירָה, וְלֹא דָּבָר מִמִּשְׁפְּטֵי גֵּט הַגֵּרוּשִׁין. וְאֵין כּוֹתְבִין בּוֹ טֹפֶס הַגֵּט, לְפִי שֶׁאֵינוֹ אֶלָּא כְּמַעֲשֵׂה בֵּית דִּין: 

ח אֵלּוּ שֶׁמְּמָאֶנֶת בִּפְנֵיהֶם צָרִיךְ שֶׁיַּכִּירוּ אוֹתָהּ וְאֶת בַּעְלָהּ. לְפִיכָךְ, כָּל מִי שֶׁיִּרְאֶה שֶׁמֵּאֲנָה בִּפְנֵי שְׁנַיִם יָכוֹל לִכְתֹּב לָהּ גֵּט מֵאוּן, אַף עַל פִּי שֶׁאֵינוֹ מַכִּירָהּ, שֶׁוַּדַּאי הִכִּירוּהָ אוֹתָם שֶׁמֵּאֲנָה בִּפְנֵיהֶם. וְדַוְקָא לְכַתְּחִלָּה, אֲבָל בְּדִיעֲבַד אֲפִלּוּ שֶׁאֵינָם מַכִּירִים הַבַּעַל רַק הָאִשָּׁה, סָגֵי (כ''כ הַב''י): 

ט אוֹתָם שֶׁמְּמָאֶנֶת בִּפְנֵיהֶם צָרִיךְ שֶׁיִּתְבָּרֵר לָהֶם שֶׁהִיא קְטַנָּה: 

י קְטַנָּה הַמְמָאֶנֶת אֵין לָהּ כְּתֻבָּה מָנָה וּמָאתַיִם, אֲבָל יֵשׁ לָהּ תּוֹסֶפֶת. וְכָל זְמַן שֶׁלֹּא מֵאֲנָה, בַּעְלָהּ זַכַּאי בְּמַעֲשֵׂה יָדֶיהָ וּבִמְצִיאָתָהּ, וְחַיָּב בִּמְזוֹנוֹתֶיהָ וּפִדְיוֹנָהּ כָּל זְמַן שֶׁהִיא תַּחְתָּיו, אֲבָל אִם הָלַךְ לִמְדִינַת הַיָּם, וְלָוְתָה וְאָכְלָה אוֹ לְצֹרֶךְ פִּדְיוֹנָהּ, וְעָמְדָה וּמֵאֲנָה, אֵינוֹ חַיָּב לְשַׁלֵּם, אַף עַל פִּי שֶׁאָכַל פֵּרוֹתֶיהָ, וַאֲפִלּוּ הֵם בָּעַיִן עֲדַיִן, שֶׁלִּקְּטָן וּמֻנָּחִין בִּרְשׁוּתוֹ, אֵינוֹ מַחֲזִירָן. וּנְכָסִין שֶׁל צֹאן בַּרְזֶל וְשֶׁל מְלוֹג, אִם הֵם בָּעַיִן, נוֹטַלְתָּן; וּמַה שֶּׁאָבַד מֵהֶם מִנִּכְסֵי צֹאן בַּרְזֶל, חַיָּב לְשַׁלֵּם; וּמִנִּכְסֵי מְלוֹג, פָּטוּר. וְהוּא מֻתָּר בִּקְרוֹבוֹתֶיהָ, וְהִיא מֻתֶּרֶת בִּקְרוֹבָיו, וּכְשֵׁרָה לִכְהֻנָּה, וְאֵינָהּ צְרִיכָה לְהַמְתִּין ג' חֳדָשִׁים מִלְּהִנָּשֵׂא; וְאִם נִשֵּׂאת לְאַחֵר וְגֵרְשָׁהּ אוֹ מֵת, מֻתֶּרֶת לַחֲזֹר לָרִאשׁוֹן. וְלֹא עוֹד, אֶלָּא אֲפִלּוּ גֵּרְשָׁהּ הָרִאשׁוֹן, וְהֶחֱזִירָהּ, וּמֵאֲנָה בּוֹ, וְנִשֵּׂאת לְאַחֵר אַחַר שֶׁמֵּאֲנָה בּוֹ, וְגֵרְשָׁהּ הָאַחֵר, מֻתֶּרֶת לַחֲזֹר לָרִאשׁוֹן. שֶׁכָּל הַיּוֹצֵאת בְּמֵאוּן, אַף עַל פִּי שֶׁקָּדְמוֹ גֵּט, הֲרֵי זוֹ כְּמִי שֶׁלֹּא נִתְגָּרְשָׁה מִמֶּנּוּ בְּגֵט מֵעוֹלָם, וּמֻתֶּרֶת לַחֲזֹר לוֹ. אֲבָל הַמְגָרֵשׁ אֶת הַקְּטַנָּה בְּגֵט, יֵשׁ לָהּ כְּתֻבָּה, וְאָסוּר בִּקְרוֹבוֹתֶיהָ, וַאֲסוּרָה בִּקְרוֹבָיו, וַאֲסוּרָה לִכְהֻנָּה, וּצְרִיכָה לְהַמְתִּין שְׁלשָׁה חֳדָשִׁים; וְאִם נִשֵּׂאת לְאַחֵר וּמֵאֲנָה בּוֹ, אֲסוּרָה לַחֲזֹר לָרִאשׁוֹן, מִפְּנֵי שֶׁיָּצְאָה מִמֶּנּוּ בְּגֵט, אַף עַל פִּי שֶׁיָּצְאָה מִן הָאַחֲרוֹן בְּמֵאוּן, וְאֵין צָרִיךְ לוֹמַר אִם גֵּרְשָׁהּ הָאַחֲרוֹן אוֹ מֵת. וְכֵן אֲסוּרָה לַאֲבִי הָרִאשׁוֹן, וְלִבְנוֹ, וּלְאֶחָיו, כִּשְׁאָר הַגְּרוּשׁוֹת, אַף עַל פִּי שֶׁיָּצָת מִן הָאַחֲרוֹן בְּמֵאוּן. וְאִם מֵאֲנָה בָּרִאשׁוֹן, וְהֶחֱזִירָהּ וְגֵרְשָׁהּ וְנִשֵּׂאת לְאַחֵר וְנִתְאַלְמְנָה אוֹ נִתְגָּרְשָׁה אוֹ מֵאֲנָה בּוֹ, אֲסוּרָה לַחֲזֹר לָרִאשׁוֹן וְלִקְרוֹבָיו. שֶׁכָּל שֶׁיָּצָת מִמֶּנּוּ בְּמֵאוּן לְבַסוֹף, דִּינָהּ כִּמְמָאֶנֶת; וְכֹל שֶׁיָּצָת מִמֶּנּוּ בְּגֵט לְבַסוֹף, דִּינָהּ כִּמְגֹרֶשֶׁת:

יא הַמְמָאֶנֶת בַּיָבָם, אֲסוּרָה בְּאָבִיו, מִפְּנֵי שֶׁנִּרְאֵית כְּכַלָּתוֹ בְּעֵת שֶׁמֵּת בְּנוֹ וְנָפְלָה לְיִבּוּם. אֲבָל לִשְׁאָר קְרוֹבִים, מֻתֶּרֶת. וְיֵשׁ אוֹמְרִים גַּם בִּשְׁאָר קְרוֹבִים. וְדַוְקָא בִּקְרוֹבֵי הַמֵת, אֲבָל בִּקְרוֹבֵי הַיָּבָם שֶׁמֵאֲנָה בּוֹ מֻתֶּרֶת (כ''כ הב''י). וּמִכָּל מָקוֹם אִם מֵאֲנָה בְּאֶחָד מֵהַיְבָמִים, מֻתֶּרֶת לִשְׁאָר אַחִין: 

יב עַד מָתַי הַקְּטַנָּה מְמָאֶנֶת, עַד שֶׁתָּבִיא ב' שְׂעָרוֹת אַחַר י''ב שָׁנָה, אוֹ עַד שֶׁתֵּלֵד. וּמִשְּׁעַת הֵרָיוֹן הָוֵי כִּגְדוֹלָה (א''ז). וְכָל זְמַן שֶׁלֹּא הֵבִיאָה ב' שְׂעָרוֹת וְלֹא יָלְדָה, חֲשׁוּבָה כִּקְטַנָּה, אֲפִלּוּ נוֹלְדוּ לָהּ סִימָנֵי אַיְלוֹנִית. אֲבָל אִם הִיא בַּת עֶשְׂרִים, וְנוֹלְדוּ בָּהּ סִימָנֵי אַיְלוֹנִית, חֲשׁוּבָה כִּגְדוֹלָה לְמַפְרֵעַ, מִזְמַן שֶׁהָיְתָה בַּת י''ב, אַף עַל גַּב שֶׁהֵבִיאָה אַחַר כָּךְ שְׁתֵּי שְׂעָרוֹת (בְּחֹשֶן הַמִשְׁפָּט סִי' רל''ה), וְאֵינָהּ יְכוֹלָה לְמָאֵן. וּבַת י''ט שָׁנָה וּשְׁלשִׁים יוֹם, דִּינָהּ כְּבַת כ', דְּל' יוֹם בַּשָּׁנָה חָשׁוּב שָׁנָה. וְיֵשׁ מִי שֶׁאוֹמֵר, שֶׁאֵינָהּ חֲשׁוּבָה בַּת כ' שָׁנָה עַד שֶׁתִּהְיֶה בַּת כ' שָׁנָה פָּחוֹת ל' יוֹם: 

יג אִם הִיא בַּת כ', וְלֹא נוֹלְדוּ בָּהּ סִימָנֵי אַיְלוֹנִית וְלֹא הֵבִיאָה שְׁתֵּי שְׂעָרוֹת, חֲשׁוּבָה כִּקְטַנָּה עַד שֶׁתָּבִיא ב' שְׂעָרוֹת אוֹ שֶׁתַּגִּיעַ לְרֹב שְׁנוֹתֶיהָ שֶׁהֵם ל''ה שָׁנָה וְיוֹם אֶחָד, שֶׁאָז הֲרֵי הִיא אַיְלוֹנִית אַף עַל פִּי שֶׁלֹּא נִרְאוּ בָּהּ סִימָנֵי אַיְלוֹנִית, וַחֲשׁוּבָה כִּגְדוֹלָה וְאֵינָהּ יְכוֹלָה לְמָאֵן. וְע''ל סִי' קע''ב סִימָנֵי אַיְלוֹנִית מַה הֵם: 

יד אֵין שְׁתֵּי שְׂעָרוֹת סִימָן גַּדְלוּת אֶלָּא אִם כֵּן בָּאוּ מִי''ב שָׁנָה וְאֵילָךְ, אֲבָל אִם בָּאוּ קֹדֶם לָכֵן, אֲפִלּוּ תּוֹךְ שְׁנַת שְׁנֵים עָשָׂר, חֲשִׁיבִי כְּשׁוּמָא, וְאֵינָהּ נֶחֱשֶׁבֶת גְּדוֹלָה עַל יָדָם, אֶלָּא אִם כֵּן הֵבִיאָה אֲחֵרוֹת אַחַר שְׁנֵים עָשָׂר שָׁנָה. וְיֵשׁ אוֹמְרִים שֶׁאִם הֵבִיאָה שְׂעָרוֹת בְּיוֹם אַחֲרוֹן שֶׁל שְׁנַת שְׁנֵים עָשָׂר חֲשׁוּבָה גְּדוֹלָה (טוּר בְּשֵׁם ר''ת וְכ''כ הָרֹא''שׁ). וּמִיהוּ, כְּשֶׁמּוֹצְאִים לָהּ שְׂעָרוֹת אַחַר הַזְּמַן, מַחֲזִיקִין אוֹתָהּ כִּגְדוֹלָה אֲפִלּוּ לַחֲלִיצָה, וְלֹא חַיְשִׁינָן שֶׁמָּא בָּאוּ קֹדֶם הַזְּמַן. וְיֵשׁ אוֹמְרִים שֶׁאִם נִרְאוּ בָּהּ ב' שְׂעָרוֹת קֹדֶם שְׁתֵּים עֶשְׂרֵה שָׁנָה, וְעוֹדָם עָלֶיהָ אַחַר שְׁתֵּים עֶשְׂרֵה שָׁנָה, אַף עַל פִּי שֶׁלֹּא הֵבִיאָה שְׂעָרוֹת אַחַר שְׁתֵּים עֶשְׂרֵה שָׁנָה, חֲשׁוּבָה כִּגְדוֹלָה לְמֵאוּן, וְאַף עַל פִּי כֵן חֲשׁוּבָה כִּקְטַנָּה לַחֲלִיצָה. סָפֵק אִם הִגִּיעָה לִשְׁנֵים עָשָׂר שָׁנִים אוֹ לֹא, אָזְלִינַן לְחֻמְרָא (בִּתְשׁוּבַת רַשְׁבִּ''א אִלֶף רי''ו): 

טו כְּשֶׁבּוֹדְקִין אוֹתָהּ, בּוֹדְקִין עַל יְדֵי נָשִׁים כְּשֵׁרוֹת וְנֶאֱמָנוֹת. וַאֲפִלּוּ אִשָּׁה אַחַת בּוֹדְקָהּ, וְשׁוֹמְעִין לָהּ אִם הֵבִיאָה וְאִם לֹא הֵבִיאָה, וַאֲפִלּוּ הִיא קְרוֹבָה. וְעַיֵן לְקַמָן סִימָן קס''ט, אִם נָשִׁים נֶאֱמָנוֹת עַל שְׁנוֹתֶיהָ: 

טז שְׁתֵּי שְׂעָרוֹת צָרִיךְ שֶׁיִּהְיֶה בְּעִקָּרָן גֻּמּוֹת. וַאֲפִלּוּ שְׁתֵּיהֶן בְּגֻמָּא אַחַת הֲרֵי אֵלּוּ סִימָן. נִמְצְאוּ שְׁתֵּי גֻּמּוֹת זוֹ בְּצַד זוֹ וְאֵין בָּהֶן שֵׂעָר, הֲרֵי אֵלּוּ סִימָן, חֲזָקָה אֵין גֻּמָּא בְּלֹא שֵׂעָר, וּשְׂעָרוֹת הָיוּ בָהֶם וְנָשְׁרוּ: 

יז ב' שְׂעָרוֹת צְרִיכוֹת שֶׁיִּהְיוּ בִּמְקוֹם הָעֶרְוָה. וּבֵית הָעֶרְוָה כֻּלּוֹ מְקוֹם סִימָנִים, בֵּין לְמַעְלָה בֵּין לְמַטָּה, בֵּין עַל אֶבְרֵי הַזֶּרַע עַצְמָן. וְיֵשׁ מִי שֶׁאוֹמֵר, שֶׁאֲפִלּוּ אַחַת בְּגַבָּהּ וְאַחַת בִּכְרֵסָהּ, אוֹ אַחַת בְּקִשְׁרֵי אֶצְבְּעוֹתֶיהָ שֶׁל יָד וְאַחַת בְּקִשְׁרֵי אֶצְבְּעוֹתֶיהָ שֶׁל רֶגֶל, חֲשׁוּבָה גְּדוֹלָה לְמֵאוּן אֲבָל לֹא לַחֲלִיצָה: 

יח שִׁעוּר אֹרֶךְ הַשְּׁתֵּי שְׂעָרוֹת, מִשֶּׁיִּצְמְחוּ וְיִהְיוּ רְאוּיִים לְהִנָּטֵל בְּפִי הַזּוּג (פי', מִסְפִּרַיִם) אוֹ לִקְרֹץ בַּצִּפֹּרֶן, חֲשׁוּבָה גְּדוֹלָה לְמֵאוּן. אֲבָל אֵינָהּ חֲשׁוּבָה גְּדוֹלָה לַחֲלִיצָה עַד שֶׁיִּהְיֶה בָּהֶן כְּדֵי לָכֹף רֹאשָׁן לְעִקָּרָן. וְעַיֵן לְקַמָן בְּפֵרוּשׁ סֵדֶר הַחֲלִיצָה סִימָן כ''ז: 

יט בַּמֶּה דְּבָרִים אֲמוּרִים שֶׁיְּכוֹלָה לְמָאֵן אַחַר י''ב שָׁנָה, כְּשֶׁבָּדְקוּ אוֹתָהּ וְלֹא הֵבִיאָה שְׁתֵּי שְׂעָרוֹת. אֲבָל סְתָמָא, מִשֶּׁיֵּשׁ לָהּ י''ב שָׁנָה אֵינֶנָּה יְכוֹלָה לְמָאֵן, חֲזָקָה שֶׁהֵבִיאָה שְׁתֵּי שְׂעָרוֹת. וּמִכָּל מָקוֹם לֹא תַּחֲלֹץ עַד שֶׁיִּבְדְּקוּ אוֹתָהּ וְיִמְצְאוּ שְׁתֵּי שְׂעָרוֹת: 

כ בַּמֶּה דְּבָרִים אֲמוּרִים שֶׁיְּכוֹלָה לְמָאֵן כְּשֶׁבּוֹדְקִים אוֹתָהּ וְלֹא הֵבִיאָה, כְּשֶׁלֹא בָּעַל אַחַר הֱיוֹת לָהּ שְׁתֵּים עֶשְׂרֵה שָׁנָה וְיוֹם אֶחָד. אֲבָל אִם בָּא עָלֶיהָ אַחַר כָּךְ, אֵינָהּ יְכוֹלָה לְמָאֵן, שֶׁאַף עַל פִּי שֶׁאֵין מוֹצְאִין לָהּ סִימָנִין חוֹשְׁשִׁין שֶׁמָּא נָשְׁרוּ; שֶׁהוּא סָפֵק דְּאוֹרָיְתָא, שֶׁאִם הָיָה יָדוּעַ שֶׁהָיוּ לָהּ שְׁתֵּי שְׂעָרוֹת קֹדֶם שֶׁבָּא עָלֶיהָ הֲווֹ קִדּוּשִׁין גְּמוּרִים, שֶׁוַּדַּאי בָּעַל לְשֵׁם קִדּוּשִׁין, וְאִם קִדְּשָׁהּ אַחֵר לֹא הָיְתָה צְרִיכָה מִמֶּנּוּ גֵּט; וְכֵיוָן שֶׁהוּא סָפֵק דְּאוֹרָיְתָא חַיְשִׁינָן שֶׁמָּא הֵבִיאָה סִימָנִין קֹדֶם שֶׁבָּעַל, וּצְרִיכָה גֵּט מִסָפֵק. וְאִם מֵאֲנָה בּוֹ אַחַר שֶׁנִּבְעֲלָה, וְנִבְדְּקָה וְלֹא נִמְצְאוּ לָהּ שְׂעָרוֹת, וְנִתְקַדְּשָׁה לְאַחֵר, צְרִיכָה מִמֶּנּוּ גֵּט, מִסָפֵק, וַאֲסוּרָה לַחֲזֹר לוֹ, וְאִם נִשֵּׂאת תֵּצֵא מִזֶּה וּמִזֶּה; וְהַוָּלָד, סְפֵק מַמְזֵר מִשְּׁנֵיהֶם: 

כא הֵבִיאָה שְׁתֵּי שְׂעָרוֹת אַחַר שְׁתֵּים עֶשְׂרֵה שָׁנָה, וְלֹא בָּעַל אַחַר כָּךְ, הֲווֹ סְפֵק קִדּוּשִׁין. וְאִם בָּא לְהוֹצִיאָהּ צְרִיכָה גֵּט, מִדְּרַבָּנָן. וְאִם לֹא גֵּרְשָׁהּ, וְעָמְדָה וְנִתְקַדְּשָׁה לְאַחֵר, צְרִיכָה גֵּט מִשְּׁנֵיהֶם. וְאִם יִרְצוּ, מְגָרֵשׁ רִאשׁוֹן וְנוֹשֵׂא שֵׁנִי. אֲבָל אִם גֵּרַשׁ שֵׁנִי, לֹא יְקַיֵּם רִאשׁוֹן, שֶׁמָּא יֹאמְרוּ: הֶחֱזִיר גְּרוּשָׁתוֹ אַחַר שֶׁנִּתְאָרְסָה. וְאִם בָּא עָלֶיהָ שֵׁנִי קֹדֶם שֶׁגֵּרַשׁ רִאשׁוֹן, תֵּצֵא מִזֶּה וּמִזֶּה, וְאֵין הַוָּלָד מִן הַשֵּׁנִי מַמְזֵר. וְאִם בָּא עָלֶיהָ רִאשׁוֹן קֹדֶם (גֵּרוּשֵׁי) שֵׁנִי, הַוָּלָד מַמְזֵר: 

כב יֵשׁ אוֹמְרִים דְּהָאִדָּנָא יֵשׁ לְהַחֲמִיר שֶׁלֹּא תְּמָאֵן אַחַר שְׁתֵּים עֶשְׂרֵה שָׁנָה, אַף עַל פִּי שֶׁנִּבְדְּקָה וְלֹא נִמְצְאוּ לָהּ שְׁתֵּי שְׂעָרוֹת וְגַם לֹא בָּעַל אַחַר שְׁתֵּים עֶשְׂרֵה שָׁנָה. הגה: וּלְכֻלֵּי עָלְמָא אִם הִיא פְּחוּתָה מִבַּת שְׁתֵּים עֶשְׂרֵה שָׁנָה מְמָאֶנֶת, אֲפִלּוּ בַּזְמַן הַזֶה. וְכֵן עָשָׂה מהר''ר יַעֲקֹב פּוֹלַק זַ''ל מַעֲשֶׂה בְּיָמָיו. וּדְלֹא כְּיֵשׁ מַחֲמִירִין וְאָמְרוּ שֶׁאֵין בַּת מְמָאֶנֶת בַּזְמַן הַזֶה כְּלָל (מהר''ם מֵרִיזְבּוּרְק וְר''י מִינְץ סִימָן י''ג): 



הלכות יבום



סימן קנו - איזה נקרא זרע קימא לפטור מן היבום
ובו י''ג סעיפים 
א מִי שֶׁמֵּת אָחִיו מֵאָבִיו וְלֹא הִנִּיחַ זֶרַע, מִצְוָה לְיַבֵּם אֶת אִשְׁתּוֹ, בֵּין שֶׁהִיא אִשְׁתּוֹ מִן הַנִּשּׂוּאִין בֵּין שֶׁהִיא אִשְׁתּוֹ מֵהָאֵרוּסִין, דִּכְתִיב: ''כִּי יֵשְׁבוּ אַחִים (א) יַחְדָּו וּמֵת אֶחָד מֵהֶם וּבֵן אֵין לוֹ יְבָמָהּ יָבֹא עָלֶיהָ'' (דְּבָרִים כה, ה):
 באר היטב  (א) יחדיו. עיין כנה''ג שכתב ויש לחקור וכו' ע''ש. ולא הבנתי חקירתו. דהא מפורש בגמ' דהוי אשת אח שלא היה בעולמו וכ''כ הרמב''ם והכ''מ פרק ששי מהלכות יבום עיין ודו''ק:


ב זֶה שֶׁנֶּאֱמַר בַּתּוֹרָה: ''וּבֵן אֵין לוֹ'' (דְּבָרִים כה, ה), אֶחָד הַבֵּן וְאֶחָד הַבַּת, אוֹ זֶרַע הַבֵּן אוֹ זֶרַע הַבַּת, עַד סוֹף כָּל הַדּוֹרוֹת, בֵּין מֵאִשָּׁה זוֹ בֵּין מֵאִשָּׁה אַחֶרֶת, אֲפִלּוּ הָיָה לוֹ זֶרַע (ב) מַמְזֵר אוֹ ע'' א, הֲרֵי זֶה פּוֹטֵר אֶת נָשָׁיו מִן הַחֲלִיצָה וּמִן הַיִּבּוּם. אֲבָל בְּנוֹ מֵהַשִּׁפְחָה אוֹ מֵהַנָכְרִית, אֵינוֹ פּוֹטֵר אֲפִלּוּ נִתְגַּיֵּר אוֹ נִשְׁתַּחְרֵר הַבֵּן (הָרַמְבַּ''ם פ''א מֵהִלְכוֹת יִבּוּם וַחֲלִיצָה). וְיֵשׁ אוֹמְרִים דְּהָנֵי מִלֵּי בְּנוֹ מִשִּׁפְחָה אַחֶרֶת, אֲבָל בְּנוֹ מִשִּׁפְחָתוֹ, פּוֹטֵר:
 באר היטב  (ב) ממזר. היינו בחבושים בבית האסורים יחדיו דאל''כ יש לחוש שמא זנתה עם אחר ב''ש:


ג אֲפִלּוּ הָיָה הַזֶּרַע גּוֹסֵס אוֹ פָּצוּעַ מִמַּכּוֹת שֶׁאִי אֶפְשָׁר לוֹ לִחְיוֹת, פּוֹטֵר: 

ד מִי שֶׁמֵּת וְהִנִּיחַ אִשְׁתּוֹ מְעֻבֶּרֶת, אִם הִפִּילָה, הֲרֵי זוֹ תִּתְיַבֵּם. וְאִם יָלְדָה וְיָצָא הַוָּלָד חַי לַאֲוִיר הָעוֹלָם, אֲפִלּוּ מֵת בְּשָׁעָה שֶׁנּוֹלַד, הֲרֵי אִמּוֹ פְּטוּרָה מֵהַחֲלִיצָה וּמִן הַיִּבּוּם. אֲבָל מִדִּבְרֵי סוֹפְרִים, עַד שֶׁיִּוָּדַע בְּוַדַּאי שֶׁכָּלוּ לוֹ (ג) חֳדָשָׁיו וְנוֹלַד לְתִשְׁעָה חֳדָשִׁים גְּמוּרִים. הגה: יֵשׁ אוֹמְרִים דְּבַזְּמַן הַזֶּה אֲפִלּוּ לֹא נִכְנְסָה בַּחֹדֶשׁ הַתְּשִׁיעִי רַק (ד) יוֹם אֶחָד מִלְּבַד יוֹם שֶׁנִּתְעַבְּרָה בּוֹ, הָוֵי וְלַד קְיָמָא. וְאַף עַל גַּב דְּאָמְרִינָן בַּגְמָרָא יוֹלֶדֶת לְתִשְׁעָה אֵינָהּ יוֹלֶדֶת לִמְקֻטָּעִין, כְּבָר תָּמְהוּ עַל זֶה רַבִּים שֶׁהַחוּשׁ מַכְחִישׁ זֶה, אֶלָּא שֶׁאָנוּ צְרִיכִין לוֹמַר שֶׁעַכְשָׁיו נִשְׁתַּנָּה הָעִנְיָן, וְכֵן הוּא בְּכַמָּה דְּבָרִים (ב''י בְּשֵׁם הַרשב''ץ). מִיהוּ, חָדְשֵׁי הָעִבּוּר כָּל אֶחָד שְׁלשִׁים יוֹם, וְלֹא חַשְׁבִינָן לְהוּ כְּסֵדֶר הַשָּׁנִים (כֵּן מַשְׁמָע שָׁם). אֲבָל אִם לֹא נוֹדַע לְכַמָּה נוֹלַד, אִם חָיָה (ה) ל' יוֹם, הֲרֵי זֶה וְלַד קְיָמָא וּפוֹטֵר נְשֵׁי אָבִיו מֵהַחֲלִיצָה וּמֵהַיִּבּוּם. וְיֵשׁ אוֹמְרִים דַּוְקָא שֶׁגָּמְרוּ שְׂעָרָיו (ו) וְצִפָּרְנָיו (טוּר), וְכֵן נִרְאֶה לִי. וְאִם מֵת בְּתוֹךְ שְׁלשִׁים, אֲפִלּוּ בַּיּוֹם הַשְּׁלשִׁים, בֵּין שֶׁמֵּת מֵחֹלִי בֵּין שֶׁנָּפַל מֵהַגַּג אוֹ אֲכָלוֹ אֲרִי, הֲרֵי זוֹ סְפֵק נֵפֶל סָפֵק בֶּן קְיָמָא, וּצְרִיכָה חֲלִיצָה (ז) מִדִּבְרֵי סוֹפְרִים, אֲבָל לֹא תִּתְיַבֵּם. וְיֵשׁ אוֹמְרִים (ח) דַּאֲפִלּוּ אִם נוֹלַד מֵת, וַאֲפִלּוּ אִם יֵשׁ לְהִסְתַּפֵּק שֶׁכָּלוּ חֳדָשָׁיו, חוֹלֶצֶת וְלֹא מִתְיַבֶּמֶת (טוּר בְּשֵׁם הָר''פ):
 באר היטב  (ג) חדשיו. ואם בעלה כאן א''א לידע שכלו חדשיו כי שמא נתעברה אח''כ. ואם אינו בכאן י''ל דחיישינן שמא בא אצלה ואפשר דחיישינן שמא בא ע''י שם ע''ל סימן ד'. ב''ש: (ד) יום א'. וכ''פ המריב''ל ח''ג סימן קי''ד. כתב מהר''ם מטראני ח''ב סי' קט''ו אפי' לדברי הרמב''ם דבעיא ט' שלמים. אם היו ט' חדשים מקוטעים ונתקדשה אפילו לישראל אם היבם אינו מצוי שהוא במד''ה ואינו יודע אם הוא חי או מת מותרת בלא חליצה ע''ש: (ה) למ''ד יום. ואם הוא בודאי בן ח' מהני נמי אם שהה למ''ד יום וגמרו השערות וציפורן עיין ב''ש ס''ק ג': (ו) וצפרניו. היינו בדשהה למ''ד יום וגמרו. ואם הוא חי למ''ד יום ומת ולא בדקו אם גמרו שעריו וצפרניו סומכין על דעה קמייתא שהוא בן קיימא דהא מדאורייתא פטור משיצא חי לאויר העולם. ט''ז ב''ש: (ז) מד''ס. בספיקות אלו דצריכה חליצה הוי חליצה פסולה וצריכה לחזור על כל האחים. עיין מהרשד''ם חא''ה סימן צ''ב קנ''ח. והר''א ששון סימן כ''ט והרח''ש סימן (כ''ח) [נ''ח] הקשה עליו דממ''נ אינה צריכה לחזור על כל האחים דאי הוי ולד של קיימא אינה צריכה חליצה כלל. ואם אין הולד של קיימא הוי חליצה גמורה וא''צ לחזור על כל האחין. וכ''כ הראנ''ח סימן נ''ב. ומהריב''ל ח''ג סימן כ''ב. ודברי ריבות סימן קס''ג ועיין הרדב''ז ח''א סימן צ''ג. ובמקור ברוך סימן ז'. ולחם רב סימן קפ''ח. ובגנת ורדים כלל ד' סימן א'. ובתשובת חכם צבי סימן ק''ח העלה נמי דאינה צריכה לחזור על כל האחים ע''ש: (ח) ואפילו. דין זה צ''ע ועי' תשו' מהריב''ל ח''ג דמ''א. ב''ש:


ה אִם אֵין יָדוּעַ שֶׁכָּלוּ לוֹ חֳדָשָׁיו אֶלָּא עַל פִּיהָ, אֵינָהּ (ט) נֶאֱמֶנֶת. יְבָמָה שֶׁנִּשֵּׂאת לַשּׁוּק, וְעֵדִים מְעִידִים שֶׁהַוָּלָד שֶׁיָּלְדָה אַחַר מוֹת בַּעְלָהּ חָיָה שְׁלשִׁים יוֹם, וְעֵדִים אֲחֵרִים מַכְחִישִׁין וְאוֹמְרִים שֶׁלֹּא חָיָה שְׁלשִׁים יוֹם, מֻתֶּרֶת לְבַעְלָהּ וְאֵינָה צְרִיכָה חֲלִיצָה. וְאִם אֵין עֵדִים מְעִידִים שֶׁחָיָה ל' יוֹם, וְגַם אֵין עֵדוּת בְּרוּרָה שֶׁלֹּא חָיָה ל' יוֹם, אֶלָּא קוֹל לַעַז, לֹא אָסְרִינָן לַהּ בְּקָלָא דְּבָתַר נִשּׂוּאִין:
 באר היטב  (ט) נאמנת. בתשובת הרא''ש כלל נ''ב מבואר דל''ד לעצמה אלא אפי' לאחר איתתא לא מהימנא. ועיין במהרח''ש סימן מ''א ובהר''א ששון סימן כ''ז דאין חילוק בין אשה אחת לשתי נשים ע''ש. ואם הוא אומר שכלו חדשיו נאמן רשב''ץ. והיא אינה נאמנת להקל אבל להחמיר שלא תתייבם נאמנת ב''ש ועיין ס''ק י''ב מש''ש:


ו הָאוֹמֵר: זֶה (י) בְּנִי אוֹ יֵשׁ לִי (יא) בָּנִים, נֶאֱמָן לִפְטֹר אֶת אִשְׁתּוֹ, אֲפִלּוּ הֻחְזַק בְּאַחִים. וְיֵשׁ אוֹמְרִים שֶׁאִם יֵשׁ עֵדִים שֶׁיֵּשׁ לוֹ אַחִים, אֵינוֹ נֶאֱמָן אַחַר כָּךְ לוֹמַר שֶׁיֵּשׁ לוֹ בָּנִים:
 באר היטב  (י) בני. אנוס שאמר זה בני פוטר את אשתו מן היבום ולא חיישינן דלמא בנו מן הגויה הוא (מהרי''ל) [מהריב''ל] ח''ב סימן למ''ד כתב דחיישינן שמא בנו מן הגויה הוא וחולצת ולא מתיבמת. וכתב כנה''ג ונראה ברור דאם האנוס אומר שהו' בנו מן הגויה שנאמן וכ''כ הרמ''ט והרשד''ם ע''ש: (יא) בנים. אבל אם אומר קודם שבאו העדים נאמן טור וב''י. כתב הראנ''ח ח''ב סימן ל''ה דוקא שיש לו בנים אינו נאמן אבל אם אמר זה בני אפילו יש עדים יש לו אחים נאמן ע''ש ועיין ב''ש:


ז אָמַר בִּשְׁעַת קִדּוּשִׁין אוֹ אַחַר כָּךְ, (כֵּן מַשְׁמַע מֵהָרַ''ן), יֵשׁ לִי בָּנִים וּבִשְׁעַת מִיתָה אָמַר: אֵין לִי בָּנִים, אֵינוֹ נֶאֱמָן לְאָסְרָהּ. וְיֵשׁ מִי שֶׁאוֹמֵר שֶׁחוֹלֶצֶת וְלֹא מִתְיַבֶּמֶת: 

ח נֶאֱמָן עֵד אֶחָד לְהָעִיד שֶׁנִּתַּן לְבַעְלָהּ בֵּן, לְהַתִּירָהּ לְזָר. (יב) וְיֵשׁ חוֹלְקִין (בַּב''י מִשֵּׁם הָרַאֲבַ''ד וְהָרֹא''שׁ):
 באר היטב  (יב) ויש חולקין. הוא דעת הרא''ש שפסק בתשובה אשה אינה נאמנת להעיד לחברתה שכלו חדשי הולד א''כ ה''ה ע''א אינו נאמן כי כל מקום דע''א נאמן ה''ה אשה נאמנת להעיד לחבירתה. והרמב''ם דס''ל ע''א נאמן כ''כ ס''ל אשה נאמנת להעיד לחברתה שכלו חדשיו ועיין מ''ש הב''ש ועיין מה שתמה הכנה''ג דף י''א ע''ב סעיף כ''ו ודו''ק:


ט מִי שֶׁזִּנָּה עִם אִשָּׁה, בֵּין פְּנוּיָה בֵּין אֵשֶׁת אִישׁ, וְנִתְעַבְּרָה, וְאָמַר: זֶה הָעֻבָּר מִמֶּנִּי הוּא, וַאֲפִלּוּ הִיא מוֹדָה לוֹ, הֲרֵי זֶה סָפֵק, וְחוֹלֶצֶת וְלֹא מִתְיַבֶּמֶת. וְאִם הָיוּ חֲבוּשִׁין בְּבֵית הָאֲסוּרִים, שֶׁוַּדַּאי הוּא מִמֶּנּוּ, פּוֹטֵר (מָרְדְּכַי פֶּרֶק כֵּיצַד). וְיֵשׁ אוֹמְרִים אֲפִלּוּ בְּזוֹנָה אַחֶרֶת הַמְיֻחֶדֶת לוֹ (הַמ''מ פ''ג): 

י הָאִשָּׁה שֶׁהָלַךְ בַּעְלָהּ וּבְנָהּ לִמְדִינַת הַיָּם, וּבָאוּ וְאָמְרוּ לָהּ: מֵת בַּעְלֵךְ, מֻתֶּרֶת לִנָּשֵׂא לַשּׁוּק: 

יא הָלְכָה הִיא וּבַעְלָהּ וּבְנָהּ לִמְדִינַת הַיָּם, וּבָאָה וְאָמְרָה: מֵת בַּעְלִי וְאַחַר כָּךְ מֵת בְּנִי, נֶאֱמֶנֶת. אֲבָל אִם אָמְרָה: מֵת בְּנִי וְאַחַר כָּךְ מֵת בַּעְלִי, אֵינָהּ נֶאֱמֶנֶת לְהִתְיַבֵּם, אֶלָּא חוֹלֶצֶת וְלֹא (יג) מִתְיַבֶּמֶת:
 באר היטב  (יג) מתייבמת. אפי' ראויה היא לכהן מ''מ חולצת כן מוכח מש''ס דיבמות דף קי''ט ע''ב דהקשה מסיפא ניתן לי בן וכו'. ולא הקשה מרישא מבבא זו ש''מ דחולצת אפילו כשרה לכהונה דשוויא אנפשה חתיכה דאיסורא לכהונה ב''ש. ועיין סימן קנ''ח אם ע''א מעיד שמת בעלה ואח''כ בנה. ואם נשמע שמתו שניהם בעלה ובנה תו היא אינה נאמנת לומר שמת בעלה ואח''כ בנה עיין בעל המאור פרק האשה ועיין תוספת ד''ה אמאי הלך אחר רוב נשים וכו' דף קי''ט ע''א ומ''ש המרש''א שם. ואם ע''א יודע ממיתתם נתחבטו בזה גאוני ארץ. וט''ז מתיר. וב''ש סותר דבריו ע''ש:


יב הָלְכָה הִיא וּבַעְלָהּ בִּלְבַד, וּבָאָה וְאָמְרָה: נִתַּן לִי בֵּן בִּמְדִינַת הַיָּם, וּמֵת, וְאַחַר כָּךְ מֵת בַּעְלִי, נֶאֱמֶנֶת. אֲבָל אִם אָמְרָה: מֵת בַּעְלִי וְאַחַר כָּךְ מֵת אוֹתוֹ הַבֵּן, אֵינָהּ נֶאֱמֶנֶת, וְחוֹלֶצֶת וְלֹא מִתְיַבֶּמֶת. בַּמֶּה דְּבָרִים אֲמוּרִים, כְּשֶׁהָיְתָה פְּסוּלָה לִכְהֻנָּה, אוֹ שֶׁאָמְרָה: בַּמְּעָרָה הָיִינוּ כְּשֶׁמֵת וְלֹא הָיָה שָׁם אָדָם שֶׁיָּעִיד. אֲבָל אִם אֵין הַדָּבָר כֵּן, לֹא תַּחֲלֹץ וְלֹא תִּתְיַבֵּם עַד שֶׁיָּבֹאוּ (יד) עֵדִים:
 באר היטב  (יד) עדים. עיין מ''ש הב''ש. כתב הרמ''ט ח''ש סימן פ''ג מי שבאה שמועתו מארץ רחוקה הרבה. והיה לו בנים כאן ומתו ולא נודע אם מת הוא קודם או הם אין לחוש לזה וחולצת. ואעפ''כ ראוי שתאסור עצמה על הכהנים ע''ש. והב''י בשם רבינו ירוחם כתב דנסתפק הר''ש אם מהני כשנדרה אשה זו שלא תנשא לכהן ע''ש:


יג הָלַךְ בַּעְלָהּ וְצָרָתָהּ לִמְדִינַת הַיָּם, וּבָאוּ שְׁנַיִם וְאָמְרוּ לָהּ: מֵת בַּעְלֵךְ, הֲרֵי זוֹ לֹא תַּחֲלֹץ וְלֹא תִּתְיַבֵּם עַד שֶׁתֵּדַע אִם יָלְדָה צָרָתָהּ אוֹ לֹא יָלְדָה. וְאִם הָיְתָה אֲסוּרָה לִכְהֻנָּה מִתְּחִלָּה, הֲרֵי זוֹ חוֹלֶצֶת לְאַחַר ט' חֳדָשִׁים: 



סימן קנז - דיני גרים ומשמד, ואיזה נקרא אח ליבום
ובו י' סעיפים 
א מִי שֶׁיֵּשׁ לוֹ אָח מֵאָבִיו, אֲפִלּוּ הוּא (א) מַמְזֵר אוֹ עוֹבֵד ע'' א, וַאֲפִלּוּ הוּא קָטָן, מִשֶּׁיָּצָא רֹאשׁוֹ וְרֻבּוֹ לַאֲוִיר הָעוֹלָם קֹדֶם שֶׁיָּמוּת אָחִיו, הֲרֵי זֶה זוֹקֵק (פי', קוֹשֵׁר, מֵעִנְיָן ''אֲסוּרִים בַּזִּקִים'') (אִיּוֹב לו, ח) אֶת אִשְׁתּוֹ לְיִבּוּם. אֲפִלּוּ הוּא גּוֹסֵס אוֹ פְּצוּעַ מַכּוֹת שֶׁאֵינוֹ יָכוֹל לִחְיוֹת מֵהֶם, לֹא תִּנָּשֵׂא כָּל זְמַן שֶׁהוּא חַי. אֲבָל אִם הוּא אָחִיו מֵאִמּוֹ, אוֹ שֶׁנּוֹלַד אַחַר מוֹתוֹ, יְבִמְתּוֹ מֻתֶּרֶת לַשּׁוּק. וְכֵן אִם הָיָה לוֹ אָח מֵהַשִּׁפְחָה אוֹ מֵהַנָּכְרִית, אֵינוֹ זוֹקֵק אֶת אִשְׁתּוֹ, אַף עַל פִּי שֶׁהָיְתָה לֵדָתוֹ בִּקְדֻשָּׁה, הוֹאִיל וְהוֹרָתוֹ הָיְתָה שֶׁלֹּא בִּקְדֻשָּׁה:
 באר היטב  (א) ממזר. כבר כתבתי בסי' הקודם דאיירי דהיו חבושים בבית האסורים יחדיו:


ב אֲפִלּוּ (ב) קָרוֹב, אוֹ אִשָּׁה, אוֹ עֶבֶד, אוֹ קָטָן שֶׁהוּא מַכִּיר וְנָבוֹן, נֶאֱמָנִים לוֹמַר: זֶה פְּלוֹנִי אֲחִי פְּלוֹנִי מֵאָבִיו, וְזוֹ הִיא יְבִמְתּוֹ, וְחוֹלְצִים אוֹ מְיַבְּמִים עַל פִּיהֶם:
 באר היטב  (ב) קרוב. אפילו עד מפי עד נאמן. וכל הפסולים כשרים להעיד אפי' אינן מסל''ת חוץ מעכו''ם דאינו נאמן אפילו מסל''ת עיין ב''ש. אמר העד שהיה לו אח וששמע שמת הפה שאסר הוא הפה שהתיר הרדב''ז ח''א סימן צ''א. העיד שהמת היה קורא לזה אח ולא היה יודע אם היה אח מן האב או מן האם אין כאן עדות. הרדב''ז שם:


ג גֵּרִים שֶׁנִּתְגַּיְּרוּ וַעֲבָדִים שֶׁנִּשְׁתַּחְרְרוּ, אֵין לָהֶם אַחֲוָה כְּלָל, אֲפִלּוּ אֶחָד מֵהֶם הוֹרָתוֹ שֶׁלֹּא בִּקְדֻשָּׁה וְלֵדָתוֹ בִּקְדֻשָּׁה, וְהַשֵּׁנִי הוֹרָתוֹ וְלֵדָתוֹ בִּקְדֻשָּׁה. וַאֲפִלּוּ הֵם תְּאוֹמִים וְנוֹלְדוּ בִּקְדֻשָּׁה, אֵין לָהֶם אַחֲוָה עַד שֶׁיִּהְיוּ שְׁנֵיהֶם הוֹרָתָם וְלֵדָתָם בִּקְדֻשָּׁה: 

ד נָפְלָה לִפְנֵי יָבָם מְשֻׁמָּד, יֵשׁ מִי שֶׁמַּתִּיר אִם הָיָה מְשֻׁמָּד כְּשֶׁנָּשְׂאָהּ אָחִיו; וְאֵין לִסְמֹךְ עָלָיו. הגה: מִיהוּ, אִם עָבְרָה (ג) וְנִשֵּׂאת בְּלֹא חֲלִיצָה, כִּי לֹא (ד) יָדְעָה שֶׁהָיָה לָהּ יָבָם, וְאַחַר כָּךְ נוֹדַע שֶׁיֵּשׁ לָהּ יָבָם מְשֻׁמָּד, לֹא תֵּצֵא (מהר''י מִינְץ סִי' י''ב). וְיֵשׁ אוֹמְרִים דַּוְקָא אִם חָלַץ לָהּ לְבַסוֹף (מהרי''ו סִי' נ''ד וּבִנְיָמִין זְאֵב). הָיוּ לָהּ שְׁנֵי יְבָמִים, אֶחָד מְשֻׁמָּד וְהוּא הַגָּדוֹל, וְאֶחָד קָטָן וְהוּא יִשְׂרָאֵל, לֹא תַּחֲלֹץ אֶלָּא מִן הַיִּשְׂרָאֵל; וַאֲפִלּוּ בְּדִיעֲבַד לֹא מְהַנֵּי מִן הַמְשֻׁמָּד (כֵּן הֵשִׁיב מוהר''ם וְכ''כ מהרא''י וּמַהֲרִי''ק). אֲבָל אִם הוּא אָנוּס, מְהַנֵּי (ה) בְּדִיעֲבַד (רִיבָ''שׁ סִימָן א'). וְהַמְקַדֵּשׁ אִשָּׁה וְיֵשׁ לוֹ אָח מְשֻׁמָּד, יָכוֹל לְקַדֵּשׁ וּלְהַתְנוֹת בִּתְנַאי (ו) כָּפוּל שֶׁאִם תִּפֹּל לִפְנֵי הַמְשֻׁמָּד לְיִבּוּם שֶׁלֹּא תְּהֵא מְקֻדֶּשֶׁת (מהרא''י ברי''ן):
 באר היטב  (ג) ונשאת. וקאי על דברי המחבר כשהיה מומר בעת הנשואין ב''ש. ואם בקטנותו נאנס ונטמע בין הגוים הוי כאלו נתקדשה ואח''כ המיר כי מעשה קטן לא חשיב מעשה ת''ה סי' רכ''ג והביאו ב''י. עדים שהעידו שהיה לו אח מומר ויש ספק אם הוא אח מאביו או מאמו לכ''ע מתירין אותה לינשא לכתחלה משום ס''ס. הרמ''ט ח''ב סימן פ''ג. הניחה בעלה מעוברת וילדה בן וראוהו מגידי אמת שגמרו סימניו ומת בתוך שלשים והמומר אינו לפנינו לכ''ע מותרת לינשא לכתחלה. הרדב''ז ח''א סי' צ''ג. יבמה זקוקה ליבם מומר פסח בשתי רגליו עקומות והפוכות עיין במהר''ם לובלין סי' ל''ז. והרד''ך בית ט' העלה דלכ''ע ביבם משומד שאינו בעירה וגם היא אינה יכולה לילך לעירו דאיכא תרתי השמד והעיגון להלכה ולמעשה אם יסכימו חכמי הדור לעשות מעשה לפוטרה בלא חליצה גם הוא יהיה סניף להם ע''ש ועיין בהרא''ם ח''א סי' מ''ז. ובתשובת חכם צבי סימן א'. משומד שחזר בתשובה בשעת מיתת אחיו עיין במהר''י מינץ סימן י''ב. ובהרדב''ז ח''א סי' ל''א. ובהר''א ששון סימן כ''ה: (ד) ידעה. ואפי' אם ידעה שיש לה יבם אלא סברה שמת מותרת לבעלה. מהר''י ווייל סימן נ''ד: (ה) בדיעבד. ולענין האנוסים שבמלכות פורטוגאל. עיין כנה''ג: (ו) כפול. היינו בעת הביאה מתנה כן. ב''ש. כתב בנחלת שבעה בדיני חליצה סי' כ''ב ס''ח וה''ה אם יש להחתן אח שהוא חרש שאינו שומע ואינו מדבר דג''כ יוכל להתנות ע''ש. ושבות יעקב ח''א סי' קכ''ז חולק עליו וס''ל דוקא במומר יוכל להתנות אבל לא באח שהוא חרש ע''ש:


ה אִם הַמֵּת הָיָה מְשֻׁמָּד, אִשְׁתּוֹ זְקוּקָה לְאָחִיו. וְהוּא הַדִּין זַרְעוֹ שֶׁיֵּשׁ לוֹ מִיִּשְׂרְאֵלִית (ב''י וְד''ע): 

ו לֹא הָיָה מֻחְזָק בְּאַחִים, וְאָמַר: יֵשׁ לִי אַחִים, אֵינוֹ נֶאֱמָן. בָּא אֶחָד וְאָמַר: אֲנִי אָחִיו, אֵינוֹ (ז) נֶאֱמָן; וַאֲפִלּוּ עֵד אֶחָד (ח) אוֹ קָרוֹב מֵעִיד עָלָיו שֶׁהוּא אָחִיו, אֵינוֹ נֶאֱמָן לְהוֹצִיאָהּ מֵחֶזְקָתָהּ:
 באר היטב  (ז) נאמן. היינו דוקא בחזקה ברורה אבל חזקה שאינה ברורה או ע''פ ע''א נאמן לומר שיש לו אחים. מהרי''ט ח''א סימן פ''ב. מי שהוחזק על פיו שלא היה לו אחים שכן נשבע בשעת נשואין ושוב אמר לו א' איך נשבע ויש לו אח והשיב שחשב שמת ומפני שלא היו רוצים ליתן לו אשה למי שיש לו אח ונשבעתי שחשבתי שכבר מת. ואח''כ מת הוא. אשתו מותרת לינשא כיון שלא היה אלא ע''א מהר''ם גלאנטי סי' י''ז. אבל מהרי''ט ח''א סי' פ''א חולק עליו ואסרה להנשא ולבסוף הביא כמה חכמים גדולים שהסכימו לאוסרה ואפי' נשאת תצא ע''ש: (ח) קרוב. צ''ל או קרובים ב''ש. ובה''י מגיה דצ''ל וכ''ש קרוב ע''ש. היו ב' עדים שיש לו אחים אע''ג דלא הוחזק באחים נאמנים פוסקי'. כתב הב''ש אם לא הוחזק באחים ואמר בשעת קדושין אין לי אחים וחזר לפני מותו ואמר יש לי אחים מותרת לכ''ע אפי' לדעת היש מי שאומר שחולצת בסי' הקודם ס''ז כשחוזר ואומר אין לי בנים דשם איירי במוחזק באחים ואינו מוחזק בבנים משא''כ כשאינו מוחזק באחים ע''ש והב''ח לא כ''כ ע''ש:


ז הָיָה מֻחְזָק בְּאַחִים, וְאָמַר בִּשְׁעַת מִיתָתוֹ: אֵין לִי אַחִים, אֵינוֹ נֶאֱמָן. וְכֵן אִם אָמַר עַל מִי שֶׁהֻחְזַק אָחִיו, אֵין זֶה אָחִי, אֵינוֹ נֶאֱמָן: 

ח לֹא הָיָה מֻחְזָק בְּאַחִים, וְיָצָא קוֹל שֶׁיֵּשׁ (ט) עֵדִים שֶׁיָּעִידוּ שֶׁיֵּשׁ לוֹ אַחִים, וְהָעֵדִים בִּמְדִינָה אַחֶרֶת, אֲפִלּוּ אָמַר הוּא בִּשְׁעַת מִיתָתוֹ: אֵין לִי אָח, הֲרֵי זוֹ חוֹשֶׁשֶׁת, וְתַמְתִּין עַד שֶׁיָּבֹאוּ עֵדִים שֶׁאָמְרוּ, וְיִשְׁאֲלוּ:
 באר היטב  (ט) עדים. אפי' אמר אין לי אח ואח''כ יצא קול חיישינן לקול. אפי' לקול דלא אתחזק בב''ד חיישינן מגי''ד ב''ש. כתב מהריב''ל ח''ב סי' י''ט הא דבעינן דיצא קול שיש עדים במד''ה היכא דלא קים לן בודאי דאין לו בנים מש''ה דוקא היכא דיצא קול שיש עדים הוא דחוששין. אבל היכא דקים לן בודאי דאין לו בנים אפי' בלא קול שיש עדים חוששין. ועיין במהרי''ט ח''ב סי' י''ח. ובמקור ברוך סי' נ''ז:


ט אִשָּׁה שֶׁאֵין לְבַעְלָהּ בֵּן וְלֹא אָח, וַחֲמוֹתָהּ וְחָמִיהָ בִּמְדִינַת הַיָּם, וּמֵת בַּעְלָהּ, מֻתֶּרֶת לִנָּשֵׂא; וְלֹא חַיְשִׁינָן שֶׁמָּא יָלְדָה חֲמוֹתָהּ זָכָר וְהִיא זְקוּקָה לוֹ. אֲבָל אִם יָצָאתָה חֲמוֹתָהּ מִכָּאן מְעֻבֶּרֶת, חוֹשְׁשִׁין שֶׁמָּא יָלְדָה זָכָר וְהִיא זְקוּקָה לוֹ: 

י אִשָּׁה שֶׁמֵּת בַּעְלָהּ, וְהָיָה לוֹ בֵּן בִּמְדִינַת הַיָּם, הֲרֵי זוֹ מֻתֶּרֶת לְזָר, וְאֵין חוֹשְׁשִׁין שֶׁמָּא מֵת הַבֵּן, אֶלָּא הַעֲמֵד אוֹתָהּ עַל חֶזְקָתָהּ. יָבָם אָסוּר לָדוּר עִם חֲלוּצָתוֹ, אִם לִבּוֹ (י) גַּס בָּהּ, כְּמוֹ אָרוּס וַאֲרוּסָתוֹ (תְּשׁוּבַת הָרַשְׁבָּ''א סִימָן ר''ט); וְדַוְקָא לְאַחַר שֶׁחָלַץ, אֲבָל קֹדֶם שֶׁחָלַץ, שָׁרֵי (מַהֲרַ''ם פַּדָּוואָה סִי' ז'):
 באר היטב  (י) גס בה. דוקא דגייסי אהדדי בקירוב דעת וחבה אבל אי לא גייסי אהדדי בקירוב דעת וחבה אפ' היו אוכלים זה עם זה מותר לדור זה עם זה מהר''ם לובלין סי' קל''א. והראנ''ח ח''א סי' נ''ח כתב דלא אסר הרשב''א אלא היכא דגייסי אהדדי אחר מיתת הבעל. ולא אסר הרשב''א אלא דוקא בבית א' או בחצר א' אבל במבוי א' או שני בתים קרובים זה לזה ויש להם לכל א' פתח פתוח לר''ה לא אסר ע''ש ועיין סי' קי''ט:




סימן קנח - באיזה אפן אשה נאמנת להתיבם, ואם עד אחד נאמן
ובו ו' סעיפים 
א כְּשֵׁם שֶׁהָאִשָּׁה נֶאֱמֶנֶת לוֹמַר: מֵת בַּעְלִי, שֶׁתִּנָּשֵׂא; כָּךְ נֶאֱמֶנֶת לוֹמַר: מֵת בַּעְלִי, שֶׁתִּתְיַבֵּם, וְהַיָּבָם נִכְנָס לַנַּחֲלָה עַל פִּיהָ. אֲבָל אֵינָהּ נֶאֱמֶנֶת לוֹמַר: מֵת יְבָמִי, שֶׁתִּנָּשֵׂא לַשּׁוּק. וְאֵין הָאִישׁ נֶאֱמָן לוֹמַר: מֵת אָחִי וַאֲיַבֵּם אֶת (א) אִשְׁתּוֹ. לְפִיכָךְ, הָלְכָה הִיא וּבַעְלָהּ וִיבָמָהּ לִמְדִינַת הַיָּם, וּבָאָה וְאָמְרָה: מֵת בַּעְלִי וְאַחַר כָּךְ מֵת יְבָמִי, אוֹ מֵת יְבָמִי וְאַחַר כָּךְ מֵת בַּעְלִי, אֵינָהּ נֶאֱמֶנֶת:
 באר היטב  (א) אשתו. ואם רוצה לפטור אותה בחליצה נאמן. וה''ה אם היה נשוי אשה נאמן רשד''ם חא''ה סי' ע''ה:


ב הָלְכָה הִיא וּבַעְלָהּ לִמְדִינַת הַיָּם לְבַד, וּבָאָה וְאָמְרָה: נִתַּן לִי יָבָם וָמֵת, בֵּין שֶׁאָמְרָה: מֵת בַּעְלִי וְאַחַר כָּךְ מֵת יְבָמִי, בֵּין שֶׁאָמְרָה: מֵת יְבָמִי וְאַחַר כָּךְ מֵת בַּעְלִי, נֶאֱמֶנֶת: 

ג נֶאֱמָן עֵד אֶחָד לְהָעִיד לִיבָמָה שֶׁמֵּת בַּעְלָהּ, וּמִתְיַבֶּמֶת עַל פִּיו; אוֹ שֶׁמֵּת יְבָמָהּ, שֶׁתִּנָּשֵׂא לַשּׁוּק; אוֹ לוֹמַר: מֵת בַּעֲלִיךְ וְאַחַר כָּךְ מֵת בְּנֵךְ; וַאֲפִלּוּ עֶבֶד אוֹ שִׁפְחָה אוֹ אִשָּׁה אוֹ כּוּתִי מֵסִיחַ לְפִי תֻּמּוֹ, אוֹ עֵד מִפִּי עֵד, נֶאֱמָן לְהָעִיד בְּמִיתַת הַיָּבָם כְּמוֹ שֶׁנֶּאֱמָן בְּמִיתַת הַבַּעַל, וְדִין עֵדוּת זוֹ כְּדִין אוֹתוֹ עֵדוּת לְעִנְיַן עֵדִים הַמַּכְחִישִׁים זֶה אֶת זֶה בְּמִיתַת הַיָּבָם לְכָל דָּבָר. הגה: וְיֵשׁ אוֹמְרִים דְּאֵין עֵד אֶחָד נֶאֱמָן לוֹמַר שֶׁמֵּת (ב) יְבָמָהּ, לְהַתִּירָהּ לְעָלְמָא:
 באר היטב  (ב) יבמה. הנה כל הפוסקים מקילין בזה לבד הרא''ש הוא המחמיר עיין מהרי''ק שורש קע''ו. ותשובת מהר''י הלוי סי' י''ב. וכנה''ג הביא כמה פוסקים דכולם מסכימים בעת הדחק ועיגון יש להקל וכן עד מפי עד נאמן וכ''כ בד''מ. ומכ''ש כשיבם מומר דאז הוי ס''ס דלכ''ע יש להתיר כשהעד א' העיד שמת. ועיין תשובת מהר''י מינץ סי' י''ד שכתב אפשר בזמן הזה שאין מתייבמין אלא חולצת היא בעצמה נמי נאמנת שמת היבם ומכ''ש ע''א אף לדעת הרא''ש. ומיהו אין מוכרח עיין ב''ש ובתשובת צמח צדק סי' פ''ח. וכנה''ג בהגהת ב''י:


ד חָמֵשׁ נָשִׁים שֶׁאֵינָן מְעִידוֹת זוֹ לָזוֹ שֶׁמֵּת בַּעְלָהּ, כָּךְ אֵינָן מְעִידוֹת שֶׁמֵּת יְבָמָהּ: 

ה שְׁתֵּי יְבָמוֹת שֶׁבָּאוּ מִמְּדִינַת הַיָּם, זוֹ אוֹמֶרֶת מֵת בַּעְלָהּ, וְזוֹ אוֹמֶרֶת מֵת בַּעְלָהּ, זוֹ אֲסוּרָה מִפְּנֵי בַּעְלָהּ שֶׁל זוֹ, וְזוֹ אֲסוּרָה מִפְּנֵי בַּעְלָהּ שֶׁל זוֹ, שֶׁאֵין יְבִמְתָּהּ נֶאֱמֶנֶת לְהָעִיד לָהּ שֶׁמֵּת יְבָמָהּ, כְּמוֹ שֶׁנִּתְבָּאֵר. הָיָה לְאַחַת מֵהֶן עֵד שֶׁמֵּת בַּעְלָהּ, זוֹ שֶׁיֵּשׁ לָהּ עֵד אֲסוּרָה מִפְּנֵי יְבָמָהּ, וְזוֹ שֶׁאֵין לָהּ עֵד מֻתֶּרֶת, שֶׁהֲרֵי הֵעִיד הָעֵד שֶׁמֵּת יְבָמָהּ, וְהִיא נֶאֱמֶנֶת לוֹמַר שֶׁמֵּת בַּעְלָהּ. הָיוּ לָזוֹ בָּנִים וְלָזוֹ אֵין בָּנִים, וְלִשְׁתֵּיהֶן אֵין עֵדִים, זוֹ שֶׁאֵין לָהּ בָּנִים אֲסוּרָה, וְזוֹ שֶׁיֵּשׁ לָהּ בָּנִים מֻתֶּרֶת: 

ו לֹא הָיוּ לָהֶם לֹא עֵדִים וְלֹא בָּנִים, וְהָיוּ כָּאן יָבָם אוֹ יְבָמִים וְיִבְּמוּ אוֹתָן, וּמֵתוּ גַּם הֵם בְּלֹא בָּנִים, וְאֵין לָהֶם אַחִים אֲחֵרִים, אֲסוּרוֹת לְהִנָּשֵׂא לְזָר כְּמוֹ שֶׁהָיוּ בִּתְחִלָּה. אֲבָל אִם הִנִּיחוּ אֵלּוּ בָּנִים, אוֹ שֶׁגֵּרְשׁוּם בְּגֵט, מֻתָּרוֹת לְהִנָּשֵׂא לְזָר: 



סימן קנט - יבמה שנתקדשה לזר אם יש זקה לאסר בקרובותיו
ובו ז' סעיפים 
א הַזְּקוּקָה לְיָבָם שֶׁנִּתְקַדְּשָׁה לְאַחֵר בְּשׁוֹגֵג, נוֹתֵן לָהּ הַזָּר שֶׁקִּדְּשָׁהּ (א) גֵּט, וִיבָמָהּ מְיַבֵּם אוֹ חוֹלֵץ. אִם הָיָה יְבָמָהּ כֹּהֵן, שֶׁאֵינוֹ יָכוֹל לִשָּׂא גְּרוּשָׁה, תֵּצֵא מֵהַזָּר בְּגֵט, כְּדֵי שֶׁלֹּא יְהֵא חוֹטֵא נִשְׂכָּר, וְחוֹלֵץ לָהּ יְבָמָהּ. וְאִם חָזַר (ב) הַזָּר שֶׁגֵּרְשָׁהּ מֵהָאֵרוּסִין, וְנָשְׂאָהּ אַחַר שֶׁחָלַץ לָהּ יְבָמָהּ, אֵין מוֹצִיאִין אוֹתָהּ מִיָּדוֹ. הגה: וְיֵשׁ אוֹמְרִים דְּאֲפִלּוּ חָזַר (ג) וּנְשָׂאָהּ, מוֹצִיאִין אוֹתָהּ מִיָּדוֹ, הוֹאִיל וְנִתְקַדְּשָׁה לוֹ בְּאִסוּר. וְדַוְקָא אִם קִדְּשָׁהּ בְּמֵזִיד, אֲבָל אִם קִדְּשָׁהּ בְּשׁוֹגֵג, שֶׁלֹּא יָדְעוּ שֶׁהָיָה לָהּ יָבָם, אִם רוֹצֶה הַיָּבָם לְיַבֵּם, צָרִיךְ הַמְקַדֵּשׁ לְגָרְשָׁהּ; וְאִם רוֹצֶה הַיָּבָם לַחֲלֹץ, חוֹלֵץ לָהּ וְנִשֵּׂאת לַמְקַדֵּשׁ, וְצָרִיךְ לַחֲזֹר וּלְקַדֵּשׁ אוֹתָהּ אַחֵר שֶׁחָלַץ לָהּ יְבָמָהּ (ר''ת); וְכֵן נִרְאֶה לִי עִקָּר. וְיֵשׁ אוֹמְרִים דַּוְקָא בְּשׁוֹגֵג גָּמוּר, שֶׁלֹּא יָדְעוּ שֶׁיֵּשׁ כָּאן יָבָם. אֲבָל הָיָה כָּאן יָבָם, אֶלָּא שֶׁהָיָה סְבוּרָה שֶׁמֵּת, כִּי כֵּן יָצָא הַקּוֹל, תֵּצֵא (ד) מִן הַמְקַדֵּשׁ (ת''ה סִי' רכ''ב):
 באר היטב  (א) גט. ולרוב פוסקים מותרת למקדש עיין ב''ש שהעלה אם היה ע''פ ע''א מותרת למקדש: (ב) הזר. וה''ה אם עדיין לא גירשה ונשאה אחר שחלץ היבם ג''כ אין מוציאין ממנו. ב''ש: (ג) ונשא. האחרונים חלקו ע''ז עב''ש: (ד) מן המקדש. ב''ח חולק וס''ל דהוי שוגגת ע''ש. וט''ז פסק לחומרא. ב''ש:


ב נִשֵּׂאת (ה) לְזָר, אֲפִלּוּ בְּשׁוֹגֵג, מוֹצִיאָהּ בְּגֵט, וַאֲפִלּוּ הָיוּ לוֹ בָּנִים מִמֶּנָּה; וְנֶאֶסְרָה עָלָיו וְעַל יְבָמָהּ, וְי''ג דְּרָכִים שֶׁנִּתְבָּאֲרוּ בְּסִימָן י''ז בָּהּ, אֶלָּא שֶׁאֵין הַוָּלָד מַמְזֵר. וְיֵשׁ אוֹמְרִים שֶׁהוּא מַמְזֵר מִדְּרַבָּנָן. וִיבָמָהּ חוֹלֵץ לָהּ, וְאַחַר כָּךְ תִּהְיֶה מֻתֶּרֶת לַאֲחֵרִים וְעַיֵּן לְעֵיל סִימָן קנ''ז סָעִיף ד':
 באר היטב  (ה) לזר. אפי' לא בא עליה ב''י וד''מ. ודוקא בידוע שיש לה יבם אבל מחמת קול שיש לה יבם לא תצא. ועיין ב''ש:


ג שׁוֹמֶרֶת יָבָם שֶׁזִּנְּתָה, לֹא נֶאֶסְרָה עַל יְבָמָהּ, אִם הוּא יִשְׂרָאֵל. וְיֵשׁ אוֹמְרִים דַּאֲסוּרָה לַבּוֹעֵל מִשּׁוּם (ו) קְנָסָא (נ''י פֶּרֶק הָאִשָּׁה):
 באר היטב  (ו) קנסא. אע''ג דהיא מותרת ליבם מ''מ לבועל אסורה. ממילא נשמע המאנס אשת ישראל אסורה לו ב''ש וע''ל סי' (י''ח) [י''א]. ובש''ג פרק האשה כתב דאף ליבם אסורה:


ד נִתְיַבְּמָהּ בְּטָעוּת, כְּגוֹן שֶׁשָּׁמְעָה שֶׁמֵּת בַּעְלָהּ, וְאַחַר כָּךְ בָּא; אִם הָיְתָה נְשׂוּאָתוֹ, אֵינָהּ צְרִיכָה גֵּט מֵהַיָּבָם, וּמֻתֶּרֶת לְבַעְלָהּ. וְאִם הָיְתָה אֲרוּסָתוֹ, צְרִיכָה גֵּט מֵהַיָּבָם וַאֲסוּרָה לְבַעְלָהּ (טוּר): 

ה הַיָּבָם אָסוּר בִּקְרוֹבוֹת זְקוּקָתוֹ, אֲפִלּוּ מֵתָה קֹדֶם שֶׁיִּבֵּם אוֹ יַחֲלֹץ, בֵּין שֶׁהוּא יָבָם אֶחָד, בֵּין שֶׁהֵם שְׁנֵי יְבָמִים. וַאֲפִלּוּ סָפֵק אִם זְקוּקָה אוֹ לֹא, אָזְלִינָן לְחֻמְרָא (טוּר). לְפִיכָךְ, אִם קִדֵּשׁ אֶחָד מֵהֶם אֲחוֹת זְקוּקָתוֹ, אָסוּר לוֹ לְכָנְסָהּ, מִפְּנֵי שֶׁהִיא כַּאֲחוֹת אֲרוּסָתוֹ, עַד שֶׁיְּיַבֵּם אָחִיו אוֹ יַחֲלֹץ לַזְּקוּקָה וְתִפְקַע הַזִּקָּה. וְיֵשׁ אוֹמְרִים דְּדַוְקָא בְּקִדְּשָׁהּ, אֲבָל אִם כָּנְסָהּ, פָּקְעָה לָהּ זִקָּה וּמֻתָּר לָבֹא עָלֶיהָ קֹדֶם שֶׁיְּיַבֵּם אוֹ יַחֲלֹץ אָחִיו. הגה: וְיֵשׁ אוֹמְרִים דְּעַכְשָׁו בַּזְּמַן הַזֶּה דְּאִכָּא חֵרֶם רַבֵּנוּ גֵּרְשֹׁם שֶׁלֹּא לָשֵׂאת שְׁתֵּי נָשִׁים, אִם נָפְלָה לְאֶחָד שׁוֹמֶרֶת יָבָם, אָסוּר לִשָּׂא אַחֶרֶת עַד שֶׁיַּחֲלֹץ לִיבִמְתּוֹ (ר''י מִינְץ). וְדַוְקָא שֶׁלֹּא הָיְתָה מְשֻׁדֶּכֶת לוֹ כְּבָר, אֲבָל אִם הָיְתָה מְשֻׁדֶּכֶת לוֹ כְּבָר, מֻתָּר לְכָנְסָהּ (הַגָּהוֹת מָרְדְּכַי דִּכְתֻבוֹת): 

ו קִדֵּשׁ אִשָּׁה, וְאַחַר כָּךְ מֵת אָחִיו שֶׁהָיָה נָשׂוּי אֲחוֹתָהּ, כּוֹנֵס אֶת אִשְׁתּוֹ: 

ז קִדֵּשׁ אֲחוֹת זְקוּקָתוֹ, וְאַחַר כָּךְ מֵת אָחִיו שֶׁהָיְתָה גַּם כֵּן זְקוּקָה לוֹ, וְלֹא נִשְׁאֲרָה זְקוּקָה אֶלָּא לְזֶה, מוֹצִיא אֲרוּסָתוֹ בְּגֵט וְאֶת הַיְבָמָה בַּחֲלִיצָה; וְאִם מֵתָה אֲרוּסָתוֹ, חוֹזֶרֶת הַיְבָמָה לְהֶתֵּרָהּ, רָצָה חוֹלֵץ רָצָה מְיַבֵּם: 



סימן קס - חיוב מזונות היבמה וקבורתה, ודין נכסיה וירשתה
ובו ח' סעיפים 
א יְבָמָה, שְׁלשָׁה חֳדָשִׁים (הָרִאשׁוֹנִים), נִזּוֹנֶת מִשֶּׁל (א) בַּעְלָהּ וּמַעֲשֵׂה יָדֶיהָ לַיָּבָם; מִכָּאן וְאֵילָךְ אֵינָהּ נִזּוֹנֶת לֹא מִשֶּׁל בַּעַל וְלֹא מִשֶּׁל יָבָם. עָמַד בְּדִין לְאַחַר שְׁלשָׁה חֳדָשִׁים (רִיבָ''שׁ סִימָן ק''ד) וּתְבַעְתּוֹ לְיַבֵּם אוֹ לַחֲלֹץ לִפְנֵי בֵּית דִּין, וְנִתְרַצָּה (ב) לְיַבֵּם וְאֵרְעוֹ אֹנֶס, שֶׁחָלָה אוֹ שֶׁהֻצְרַךְ לִבְרֹחַ מֵחֲמַת מָמוֹן אוֹ מֵחֲמַת מְרָדִין, חַיָּב בִּמְזוֹנוֹתֶיהָ בְּלֹא שְׁבוּעָה:
 באר היטב  (א) בעלה. ואם צוה הבעל שכל ימי מגר אלמנותה תהיה ניזונית מנכסיו ניזונית והולכת מנכסי המת כל ימי מגר אלמנותה. הרמ''ט ח''ב סי' קכ''ד: (ב) לייבם. אבל אם נתרצה לחלוץ או שלא נתרצה כלל אין לה מזונות. ולדעת הרמב''ם אפי' לא התרצה ליבום חייב במזונות. ואם בורח במזיד י''ל לכ''ע חייב במזונות אפי' לא התרצה לייבם. ואם לא ברח אלא נתעכב פה אין חייב במזונות אא''כ שתבעה ליבם או ליתן לה מזונות ונתרצה ליבם. הרא''ש ב''ש:


ב הִנִּיחָהּ מְעֻבֶּרֶת, הֲרֵי זוֹ נִזּוֹנֶת עַד שֶׁתֵּלֵד. יָלְדָה וָלָד שֶׁל קְיָמָא, הֲרֵי זוֹ נִזּוֹנֶת כָּל יְמֵי אַלְמְנוּתָהּ, כִּשְׁאָר כָּל הַנָּשִׁים: 

ג נָפְלָה לִפְנֵי יָבָם קָטָן, אֵין לָהּ מְזוֹנוֹת עַד (ג) שֶׁיִּגְדַּל. הגה: יָלְדָה סְפֵק נֵפֶל, שֶׁדִּינָהּ לַחֲלֹץ וְלֹא לְהִתְיַבֵּם, כְּמוֹ שֶׁנִּתְבָּאֵר לְעֵיל סִימָן קנ''ו, נוֹטֶלֶת כְּתֻבָּתָהּ (ד) מִיָּד (הג''מ). יֵשׁ אוֹמְרִים הָא דְּאֵינָהּ נִזּוֹנֶת מִשֶּׁל יָבָם קָטָן, הַיְנוּ מִנְּכָסָיו, וַאֲפִלּוּ נְדוּנְיָא שֶׁהִכְנִיסָה לְבַעְלָהּ וְהֶחֱזִיק בָּהּ; אֲבָל לֹא הֶחֱזִיק בַּנְּדוּנְיָא שֶׁלָּהּ, כְּגוֹן שֶׁעֲדַיִן מֻנַּחַת בְּיַד שָׁלִישׁ, נִזּוֹנֶת מִנְּדוּנְיָתָהּ, כָּל שֶׁכֵּן בְּמָקוֹם שֶׁהִיא אוֹמֶרֶת שֶׁיִּתְּנוּ הַנְּכָסִים לְיָדָהּ וְהִיא רוֹצָה לְקַיֵּם הַקֶּרֶן עַד שֶׁיִּגְדַּל הַנַּעַר וְלִזּוֹן מִן הָרֶוַח, שֶׁנּוֹתְנִין הַמָּעוֹת לְיָדָהּ (שָׁם בְּשֵׁם הָרִי''ף):
 באר היטב  (ג) שיגדיל. היינו אחר ג''ח אבל ג''ח הראשונים יש לה מזונות מבעלה. ב''ש וכנה''ג: (ד) מיד. וכן נמי כשנפלה לפני יבם קטן אם ידוע שכשיגדיל לא יבם אותה גובה כתובתה מעתה הרמ''ט ח''א סי' קל''ג ועיין כנה''ג:


ד מַעֲשֵׂה יָדֶיהָ שֶׁלָּהּ לְעוֹלָם, אֲפִלּוּ הִיא נִזֹּנֶת. וְדַוְקָא לְאַחַר שְׁלשָׁה חֳדָשִׁים (ד''ע): 

ה נָפְלוּ לָהּ נְכָסִים בְּעוֹדָהּ שׁוֹמֶרֶת יָבָם, מוֹכֶרֶת וְנוֹתֶנֶת, וְקַיָּם, שֶׁאֵין לַיָּבָם בָּהֶם כְּלוּם עַד שֶׁיִּכְנֹס. וַאֲפִלּוּ עָשָׂה בָּהּ מַאֲמָר. וְהוּא הַדִּין אִם נִשְׁאֶרֶת אַלְמָנָה מִן הָאֵרוּסִין, וְנָפְלוּ לָהּ בְּעוֹדָהּ אֲרוּסָה, שֶׁמּוֹכֶרֶת וְנוֹתֶנֶת, וְקַיָּם, דְּלֹא עָדִיף יָבָם מִבַּעַל: 

ו אֵין לַיָּבָם פֵּרוֹת בִּנִכְסֵי מְלוֹג שֶׁל שׁוֹמֶרֶת יָבָם. וּבְנִכְסֵי צֹאן בַּרְזֶל שֶׁהִכְנִיסָה לְאָחִיו, אֵין לוֹ בְּפֵרוֹתֵיהֶם אֶלָּא מֶחֱצָה. וְיֵשׁ מִי שֶׁכָּתַב, שֶׁגַּם בָּהֶם אֵין לוֹ פֵּרוֹת כְּלָל, עַד שֶׁיִּכְנֹס. הגה: וְהָרִאשׁוֹן עִקָּר. וְיֵשׁ אוֹמְרִים דַּאֲפִלּו נִכְסֵי מְלוֹג שֶׁנָּפְלוּ לָהּ בְּעוֹדָהּ תַּחַת בַּעְלָהּ דִּינָן כְּנִכְסֵי צֹאן בַּרְזֶל, וְיַחֲלֹקוּ בַּפֵּרוֹת (הָרַמְבַּ''ן וְהָרַ''ן פֶּרֶק הָאִשָּׁה). וְכֵן יַחֲלֹקוּ בִּירֻשָּׁתָהּ, אִם מֵתָה. וּבְמָקוֹם שֶׁהַפֵּרוֹת שֶׁלָּהּ, כָּךְ יְכוֹלָה לִמְכֹּר בַּקַּרְקַע כְּפִי חֶלְקָהּ בַּפֵּרוֹת: 

ז מֵתָה כְּשֶׁהִיא שׁוֹמֶרֶת יָבָם, יוֹרְשֶׁיהָ יוֹרְשִׁין נִכְסֵי מְלוֹג שֶׁלָּהּ וַחֲצִי נִכְסֵי צֹאן בַּרְזֶל. וְכֵן אִם נָתַן לָהּ הַיָּבָם (ה) מַתָּנָה, יוֹרְשֶׁיהָ יוֹרְשִׁין אוֹתָהּ (מַהֲרַ''ם פַּדָּוואָה סִימָן י''ז). וְיוֹרְשֵׁי הַבַּעַל יוֹרְשִׁים עִקַּר כְּתֻבָּה וְתוֹסֶפֶת וַחֲצִי נִכְסֵי צֹאן בַּרְזֶל, וְיוֹרְשֵׁי הַבַּעַל חַיָּבִים בִּקְבוּרָתָהּ. הגה: וְיֵשׁ אוֹמְרִים דְּכָל נִכְסֵי צֹאן בַּרְזֶל שֶׁלָּהּ הֵם בְּחֶזְקַת יוֹרְשֵׁי הַבַּעַל, כְּמוֹ הַכְּתֻבָּה (ר''ת וְהָרֹא''שׁ), וְאֵין מוֹצִיאִין מִיָּדָם אִם הֵם מֻחְזָקִים (כ''כ הָרַ''ן בִּתְשׁוּבָה). וְכָל זֶה בְּמָקוֹם וּבִזְמַן שֶׁאֵין כּוֹפִין לַחֲלֹץ, אֲבָל בְּמָקוֹם וּבִזְמַן שֶׁכּוֹפִין לַחֲלֹץ, אִם כֵּן לֹא הָיְתָה רְאוּיָה לְהִתְיַבֵּם, יֵשׁ אוֹמְרִים דְּאֵין הַנְּכָסִים בְּחֶזְקַת יָבָם, וּלְכָךְ אִם מֵתָה אֵינָהּ יוֹרְשָׁהּ; וּלְכָךְ, בִּמְדִינוֹת שֶׁכּוֹפִין לַחֲלֹץ, אֵינוֹ יוֹרְשָׁהּ (ו) לְדַעַת זֶה (מהרי''ק שֹׁרֶשׁ צ''א). וּלְעִנְיַן מִי נִקְרָא יוֹרְשֵׁי הַבַּעַל, צָרִיךְ עִיּוּן, כִּי יֵשׁ אוֹמְרִים שֶׁהַיָּבָם הוּא (ז) יוֹרֵשׁ אַף עַל גַּב דַּאֲבִיהֶם עֲדַיִן חַי, וְהוּא קוֹדֵם בִּירֻשַּׁת הַבַּעַל לְכָל יוֹצְאֵי יְרֵכוֹ (מהרי''ו סִימָן מ''א וְהָרַ''ן פֶּרֶק הָאִשָּׁה וּמַהֲרַ''ם פַּדָּוואָה סִימָן י''ז). וְיֵשׁ אוֹמְרִים דְּהָאָב יוֹרֵשׁ, דְּמִיָּד שֶׁמֵּתָה הַיְבָמָה פָּקְעָה זִקַּת יְבָמִים, וְנָפְלָה הַיְרֻשָּׁה לִפְנֵי הַקּוֹדֵם בִּירֻשַּׁת הַבַּעַל (מַהֲרִי''ק שֹׁרֶשׁ צ''א). וְאַף עַל פִּי שֶׁהַסְּבָרָא נוֹתֶנֶת כַּסְּבָרָא הָאַחֲרוֹנָה, וְכֵן מַשְׁמַע קְצָת לְשׁוֹן ''יוֹרְשֵׁי הַבַּעַל'', אֲבָל סוּגְיַת הַגְּמָרָא וְהַיְרוּשַׁלְמִי פֶּרֶק הָאִשָּׁה שֶׁנָּפְלוּ מַשְׁמַע שֶׁהַיָּבָם יוֹרֵשׁ הַשּׁוֹמֶרֶת יָבָם, וְאִם כֵּן אֵין לָאָב חֵלֶק בִּירֻשָּׁתָהּ, וְכַסְּבָרָא הָרִאשׁוֹנָה. וְאִם הַיְבָמִים רַבִּים, עַיֵּן לְקַמָּן סִי' קס''ה:
 באר היטב  (ה) מתנה. וה''ה אם נתן לה הבעל נכסיו במתנה ומתה בעודה שומרת יבם אין היבם יורשה דה''ל כנכסי מלוג שהם בחזקת יורשי האשה לכ''ע. הרש''ך ח''ג סי' כ''א: (ו) לדעת זה. ב''ש הביא פוסקים הרבה דס''ל דיורש אף למנהג דכופין לחלוץ ע''ש ועיין ס''ס קס''ה. ובתשובת שבות יעקב ח''א סי' קכ''ד פסק דבזה''ז אין ליבם שום זכות בנכסים אם מתה בין אם הוא בחור או נשוי ע''ש. וכנה''ג כתב דהנדון מהרי''ק שורש צ''א איירי דיש ריעותא דלא היתה ראויה ליבום מחמת הדין אבל כל שעומדת בין ליבום בין לחליצה אע''ג דמצות חליצה קודמת נכסים בחזקת היבם ע''ש בהגהת הטור סעיף כ''ג וסעיף ט''ו. ודבריו תמוהים דהא המהרי''ק כתב בהדיא לכך במדינות אלו שכופין לחלוץ וכו' וק''ל: (ז) יורש. עיין מהר''א ששון סי' קצ''ה שכתב בשם מהר''י ווייל סי' מ''א דאין האב יורש כלום אפי' מוחזק בנכסים וכל עזבון של המת יורשים האחים. ואם יש כאן ב' אחים אף שאחד בחור מ''מ יד שניהם שווים אפי' בכתובה שלה מאחר שלא עשה שום מעשה. ועיין ס''ס קס''ה שם כתבתי לפי תיקון הקהלות המבואר שם ליתא הדין של מהר''י ווייל ע''ש ועיין ב''ש:


ח רְאוּבֵן שֶׁמֵּת, וְלוֹ שְׁתֵּי נָשִׁים וְנִשְׁאֲרוּ זְקוּקוֹת לְיָבָם, וּמֵתָה אַחַת מֵהֶן, אֵין לַיָּבָם שׁוּם (ח) טַעֲנָה בַּנְּכָסִים, לְפִי שֶׁהַשְּׁנִיָּה בְּפָנָיו. הגה: סְפֵק שׁוֹמֶרֶת יָבָם שֶׁמֵּתָה, אֵין יוֹרְשֵׁי הַבַּעַל יוֹרְשִׁין אוֹתָהּ, דְּהֵם סָפֵק וְיוֹרְשֶׁיהָ וַדַּאי (ב''י בְּשֵׁם הָרַשְׁבַּ''ץ), וְאֵין סָפֵק מוֹצִיא מִידֵי וַדַּאי כְּדִלְקַמָּן סִימָן קס''ג:
 באר היטב  (ח) טענה. ואם מתו גם שניהם מ''מ יורש השני' ולא הראשונה ואם א''י איזה מתה ראשונה דומה למ''ש בסמוך דהוי היורשים ודאי והיבם ספק. ב''ש:




סימן קסא - מי שהיו לו אחים רבים ונשים רבות שמתו אחיו ונפלו נשותיהם לפניו
ובו ט' סעיפים 
א מִי שֶׁהָיוּ לוֹ נָשִׁים רַבּוֹת, וּמֵת, וְלוֹ אָח, בִּיאָתָהּ אוֹ חֲלִיצָתָהּ שֶׁל אַחַת (א) מֵהֶם פּוֹטֶרֶת כֻּלָּן, וְאֵין הַיָּבָם יָכוֹל לְיַבֵּם אֶלָּא אַחַת מֵהֶן:
 באר היטב  (א) מהם. ואם חלץ לאחת לדעת הב''י אין איסור לחלוץ לשניה אלא שא''צ חליצה. וב''ח חולק עליו וכתב דאיכא איסור דאוריית' לחלוץ לשניה דכתיב בית חלוץ הנעל בית א' הוא חולץ ולא ב' בתים ודייק כן מתו' ע''ש שדבריו נכונים. רק תחלת דבריו שכתב על הב''י ושרי ליה מריה דא''כ מ''ש דאינו יוכל ליבם אלא א' מהן נמי כדי נסבא ע''ש בזה הוא דלא דק. דהא לפי שיטת הב''י דמ''ש הטור דלא חלץ אלא אחת מהן כלומר אינו צריך לחלוץ אלא א' מהן ולא יוכל קאי רק איבום ע''ש. א''כ שפיר כתב הב''י דמ''ש ואינו חולץ אלא א' מהם כדי נסבא שכבר כתב שחליצה של אחת מהן פוטרת את כולן משא''כ על מ''ש ואין יוכל ליבם אלא א' מהן ל''ק מידי דאיצטרך לאשמעינן דאינו יוכל ואיסורא קא עביד עיין ודו''ק. והב''ש חולק על הב''ח וכתב כוונת התוס' הוא כיון דאינו עולה לחליצה כלומר דא''צ חליצה אין עולה ליבום היינו אסורה ליבם וכו' ע''ש. לא הבנתי דהא קיי''ל כל העולה ליבום עולה לחליצה וכל שאין עולה ליבום אין עולה לחליצה. א''כ כיון דאסור ליבם אחר חליצה ה''ה נמי דאסור לחלוץ אחר חליצה. וכ''ה בברטנורא משנה י''א פרק כ' וא''ל א''כ ל''ל בית חלוץ הנעל ללמוד דבית א' הוא חולץ ולא שני בתים כדאי' ביבמות דף מ''ד ע''א. הא ממילא ידעינן כי היכא דאסור ליבומי אחר חליצה ה''ה נמי אסור לחלוץ אחר חליצה דכל העולה ליבום עולה לחליצה. עיין בסוגיא זו ועיין ביבמות דף יו''ד ע''ב תוס' ד''ה איהו הוא דקאי בלא יבנה וגו'. ועיין בחידושי בית יהודה מה שהביא בשם הגלאנטי ומ''ש הוא ויתורץ לך הכל. ועיין בתשובת כנסת יחזקאל שאלה ס''ח. ומה שהקשה הב''ש סי' קס''ז ס''ק ב' מהא דאיתא בגמר' דיבמות דף ל''א ע''ב ואי זיקת ב' יבמין דאורייתא חליצה נמי לא תבעי וכו' ע''ש ולפי דברי הב''ח האיך חולץ לשתיהן הא יש לחוש נמי שיאמרו ב' יבמות מבית א' חולצין לתרווייהו דאיכא איסור דאוריית' ע''ש. י''ל כיון דמדאוריית' הוי ב' בתים וצריך לתקוני לתרווייהו. והחשש שמא יאמרו שהם מבית א' הוא לעולם. בין אם יבמו תרווייהו בין אם יחלוץ לתרווייהו בין אם יבם א' וחלץ לא' כמבואר. א''כ בחרו חז''ל את הרע במיעוטו לחלוץ תרווייהו דלא גרע מאם יבמו את שתיהן. דהיכא דיחלוץ לשתיהן איכא ריעותא לפנינו למה חלץ לשתיהן הא קי''ל מצות יבום קודם ובודאי ישאלו. ויודעין דלא הניחו חכמים ליבם. משא''כ אם יבמו שתיהן או יבם א' וחלץ לא'. א''כ יותר רחוק החשש שמא יאמרו וכו' בחלצו לשתיהן ומש''ה בחרו שיחלוץ לשתיהן. וזהו בכלל לא אפשר עיין תוס' י''ט פרק ב' דיבמות משנה יו''ד. ועי' בברטנורא בפרק ב' דסנהדרין משנה ב' ועיין תוס' י''ט שם. ומ''ש עוד הב''ש ואישמיטתי' ליה הסוגיא דיבמות דף נו''ן ע''ב כל הני תחלוץ ותיזל וכו' ע''ש. י''ל דה''ק דחליצה פסולה דהיינו אחר הגט הוי חליצה מעולה. ולא אמרינן דלא הוי מעולה וצריכה לחליצה אחרת אטו חליצה אחר חליצה. א''כ השתא נמי הוי חליצה אחר חליצה ומאי מרווחינן בזה ודו''ק. ובדרישה כתב לכתחלה אינו רשאי לחלוץ אלא לאחת מהן שלא יאסרם על כהן. וכתב ב''ח אם חלץ אף לשניה אסורה לכהונה מפני מראית עין שיאמרו שכנס חלוצה:


ב הָיוּ בָּהֶן פְּסוּלוֹת לִכְהֻנָּה, אִם בָּא לַחֲלֹץ אֵינוֹ חוֹלֵץ אֶלָּא לַפְּסוּלָה וְלֹא (ב) לַכְּשֵׁרָה:
 באר היטב  (ב) לכשרה. וכופין אותו לחלוץ לפסולה ואם עבר מנדין אותו ואם התרו למלקות מלקין אותו. ב''י ע''ש. וכנסת הגדולה כתב דאין כופין על כך אלא עצה טובה קמשמע לן עיין שם ועיין תוס' י''ט משנה י''א בפ''ד דיבמות:


ג הָיוּ לוֹ אַחִים רַבִּים, וְנָפְלוּ נְשׁוֹתָיו לִפְנֵיהֶם, אֶחָד מְיַבֵּם אוֹ חוֹלֵץ לְאַחַת מֵהַיְבָמוֹת, וְהֻתְּרוּ שְׁאָר הַצָּרוֹת: 

ד מִצְוָה עַל הַגָּדוֹל (ג) לְיַבֵּם אוֹ לַחֲלֹץ. לֹא רָצָה אוֹ שֶׁאִי אֶפְשָׁר לוֹ לַחֲלֹץ אוֹ לְיַבֵּם כְּגוֹן שֶׁהָיָה נָשׂוּי אֲחוֹתָהּ (רִיבָ''שׁ סִי' קנ''ט), חוֹזְרִין עַל כָּל הָאַחִים זֶה אַחַר זֶה דֶּרֶךְ גְּדִילָתָן. לֹא רָצָה, חוֹזְרִים אֵצֶל הַגָּדוֹל וְאוֹמְרִים לוֹ: עָלֶיךָ הַמִּצְוָה, אוֹ חֲלֹץ אוֹ יַבֵּם. לֹא רָצָה לֹא לַחֲלֹץ וְלֹא לְיַבֵּם, כּוֹפִין אוֹתוֹ לַחֲלֹץ וְאֵין כּוֹפִין אוֹתוֹ לְיַבֵּם. הגה: וַאֲפִלּוּ אִם נִשְׁבַּע הַגָּדוֹל שֶׁלֹּא לְיַבֵּם וְלֹא לַחֲלֹץ, כּוֹפִין אוֹתוֹ וְלֹא לַקָּטָן. וּמִכָּל מָקוֹם מַתִּירִין הַשְּׁבוּעָה לַגָּדוֹל, אַף עַל פִּי שֶׁאֵינָהּ חָלָה, מִשּׁוּם מַרְאִית הָעַיִן (שָׁם בָּרִיבָ''שׁ):
 באר היטב  (ג) לייבם. רוצה הגדול והקטן ליבם אע''ג דביאת קטן וחליצת גדול ביאת קטן עדיפא. בזמן הזה מצות חליצה קודמת. ואם אין הגדול רוצה לא ליבם ולא לחלוץ יותר טוב לכוף לגדול לחלוץ מלכוף לקטן. ואם הקטן רוצה לחלוץ וגדול אינו רוצה לא לחלוץ ולא ליבם אין לכוף לגדול לחלוץ כיון דאפשר להעשות החליצה ע''י הקטן. הראנ''ח ח''ב סימן ל''ב ועיין סימן קע''ה:


ה אָמַר הַגָּדוֹל: הַמְתִּינוּ עַד שֶׁיַּגְדִּיל אָחִי הַקָּטָן, אוֹ שֶׁהָיָה אָחִיו חֵרֵשׁ וְאָמַר: הַמְתִּינוּ עַד שֶׁיַּבְרִיא, אוֹ שֶׁהָיָה אָחִיו גָּדוֹל מִמֶּנּוּ בִּמְדִינַת (ד) הַיָּם וְאָמַר: הַמְתִּינוּ עַד שֶׁיָּבֹא, אֵין שׁוֹמְעִין לוֹ:
 באר היטב  (ד) הים. ה''ה במדינה אחרת כל שחלוקה בלשון אחרת לאפוקי אם הוא במדינה זו ממתינים עליו עיין כנה''ג בהגהת הטור ס''ח. מעשה היה שהיתה היבמה עם יבם קטן בפריז. והיבם גדול כך מיל רחוק מפריז אפ''ה כפה מהר''י מינץ את יבם קטן. מזה ראי' דלאו בהרחקת הדרך תלוי מלתא אלא אם היבם בעיר אחרת והיבמה עליה אין לה להשכיר לשם שליח להודיע. ט''ז ב''ש:


ו לֹא רָצָה הַגָּדוֹל לְיַבֵּם אֶלָּא לַחֲלֹץ, וְהַקָּטָן מִמֶּנּוּ רוֹצֶה לְיַבֵּם, בִּיאַת קָטָן עֲדִיפָא. אֲבָל אִם אֵין שְׁנֵיהֶם רוֹצִים לְיַבֵּם, אֶלָּא לַחֲלֹץ, חֲלִיצַת הַגָּדוֹל (ה) עֲדִיפָא. הגה: וְעַיֵּן לְקַמָּן סִימָן קס''ה דְּבַזְּמַן הַזֶּה מִצְוַת חֲלִיצָה קוֹדֶמֶת. וַאֲפִלּוּ לְמַאן דְּאָמַר יִבּוּם קוֹדֵם, אִם הִיא אֵינָהּ חֲפֵצָה בְּיִבּוּם רַק בַּחֲלִיצָה, חֲלִיצַת הַגָּדוֹל קוֹדֵם (תה''ד סִימָן ר''כ):
 באר היטב  (ה) עדיפא. עיין ס''ק ג' מש''ש. ואם לגדול אשה אז חליצת קטן עדיף עי' ב''י סי' קס''ה מ''ש בשם הריטב''א:


ז אַף עַל פִּי שֶׁמִּצְוָה בַּגָּדוֹל לְיַבֵּם, אִם קָדַם הַקָּטָן וְיִבֵּם זָכָה. הגה: וְהוּא הַדִּין אִם חָלַץ לָהּ הַקָּטָן, מְהַנֵּי בְּדִיעֲבַד (עַיֵּן שָׁם). אֲבָל לְכַתְּחִלָּה צְרִיכָה לְהַדֵּר אַחַר הַגָּדוֹל, וְלָתֵת לוֹ חֶלְקוֹ בַּמָּמוֹן, כְּמוֹ שֶׁיִּתְבָּאֵר לְקַמָּן סִי' קס''ה: 

ח הָיוּ לוֹ אַרְבָּעָה אַחִים, וּמֵתוּ, וְנָפְלוּ נְשׁוֹתֵיהֶם לְפָנָיו, אִם הוּא עָשִׁיר וְיָכוֹל לְזוּנָן, אִם יִרְצֶה לְיַבֵּם אֶת כֻּלָּם, מְיַבֵּם; וְאִם לָאו, חוֹלֵץ לְמִי שֶׁיִּרְצֶה מֵהֶן, וּמְיַבֵּם לְמִי שֶׁיִּרְצֶה מֵהֶן, אַחַת מִכָּל בַּיִת: 

ט יְבָמָה שֶׁנִּשְׁאֲרָה זְקוּקָה לִשְׁנֵי אַחִים, וְהַגָּדוֹל הוּא מֵאֲנוּסֵי הַזְּמַן, וְהַשֵּׁנִי יְהוּדִי, הַיְּהוּדִי קוֹדֵם לַחֲלֹץ. וְאִם קָדַם הָאַחֵר וְחָלַץ, הֻתְּרָה לַשּׁוּק. וְעַיֵּן לְעֵיל סִימָן קנ''ז סָעִיף ד': 



סימן קסב - דיני צרת היבמה וקרובותיה
ובו ה' סעיפים 
א הַכּוֹנֵס אֶת יְבִמְתּוֹ, נֶאֶסְרוּ צָרוֹתֶיהָ עָלָיו וְעַל שְׁאָר הָאַחִים, (א) בַּעֲשֵׂה:
 באר היטב  (א) בעשה. רש''י ורמב''ם. ולדעת התוס' עובר לאו אשר לא יבנה עיין יבמות דף י''א:


ב הַחוֹלֵץ לִיבִמְתּוֹ, נֶאֶסְרָה הַחֲלוּצָה וְצָרוֹתֶיהָ עָלָיו וְעַל שְׁאָר הָאַחִים, (ב) בַּעֲשֵׂה:
 באר היטב  (ב) בעשה. תמוה הוא כי לא מצינו שום עשה בזה עיין ב''ח. ב''ש:


ג הַחוֹלֵץ לִיבִמְתּוֹ, אָסוּר מִדְּרַבָּנָן בִּקְרוֹבוֹתֶיהָ, אֲפִלּוּ בִּשְׁנִיּוֹת. וְכֵן הִיא אֲסוּרָה בִּקְרוֹבָיו. אֲבָל הָאַחִים מֻתָּרִים בְּכָל קְרוֹבוֹתֶיהָ. וַאֲפִלּוּ לֹא חָלַץ לָהּ אֶלָּא (ג) מִסָּפֵק, אֲפִלּוּ הָכִי אָסוּר בְּכָל קְרוֹבוֹתֶיהָ (מָרְדְּכַי רֵישׁ הַחוֹלֵץ):
 באר היטב  (ג) מספק וכו'. צ''ע הא קי''ל בכמה דוכתי' ספק חליצה לא גזרו רבנן כנה''ג:


ד מֻתָּר אָדָם לִשָּׂא אֲחוֹת צָרַת חֲלוּצָתוֹ וּשְׁאָר קְרוֹבוֹתֶיהָ: 

ה אָסוּר לִשָּׂא צָרַת קְרוֹבַת חֲלוּצָתוֹ: 



סימן קסג - המיבם זוכה בנכסי המת, וטענת בני היבם
ובו ח' סעיפים 
א הַמְיַבֵּם אֶת יְבִמְתּוֹ, זוֹכֶה בִּנִכְסֵי הַמֵּת וְעוֹמֵד בִּמְקוֹמוֹ לִטֹּל חֶלְקוֹ בִּנִכְסֵי אֲבִיהֶם. וַאֲפִלּוּ גֵּרְשָׁהּ אַחַר כָּךְ מִיָּד (נ''י פֶּרֶק הַחוֹלֵץ), וּבִלְבַד שֶׁהָיְתָה רְאוּיָה לוֹ לַיָּבָם. וְדַוְקָא בַּמֻּחְזָק, כְּגוֹן שֶׁמֵּת אֲבִיהֶם וְאַחַר כָּךְ מֵת אָחִיו קֹדֶם שֶׁחָלְקוּ; אֲבָל לֹא בָּרָאוּי, כְּגוֹן אִם מֵת אָחִיו וְאַחַר כָּךְ אֲבִיהֶם. וַאֲפִלּוּ בַּמֻּחְזָק, אֵינוֹ נוֹטֵל אֶלָּא בְּגוּף הַנְּכָסִים, אֲבָל אִם הִשְׁבִּיחוּ הַנְּכָסִים, אֵינוֹ נוֹטֵל חֵלֶק אָחִיו בְּאוֹתוֹ שֶׁבַח, אֲפִלּוּ אִם שִׁבְּחוֹ אַחַר יִבּוּם, קֹדֶם חֲלֻקָּה. הגה: יֵשׁ אוֹמְרִים דְּכֹל שֶׁמִּקְּרֵי רָאוּי גַּבֵּי בְּכוֹר, מִקְּרֵי גַּם כֵּן רָאוּי אֵצֶל יָבָם (רִיבָ''שׁ ס' ת''ע). וְיֵשׁ אוֹמְרִים דְּיָבָם נוֹטֵל בְּמִלְוֶה וּבִשְׁאָר רָאוּי, רַק שֶׁאֵינוֹ נוֹטֵל בָּרָאוּי שֶׁל אָבִיו, אִם מֵת אַחַר אָחִיו (מהרי''ו סִי' מ''א); וְהַסְּבָרָא רִאשׁוֹנָה נִרְאֶה עִקָּר: 

ב הַחוֹלֵץ לִיבִמְתּוֹ, הֲרֵי הוּא כְּאֶחָד מִשְּׁאָר הָאַחִים לַנַּחֲלָה. וְאִם הָאָב קַיָּם, הוּא יוֹרֵשׁ הַכֹּל; וְאִם מֵת, יַחֲלֹקוּ הָאַחִים בֵּינֵיהֶם. הגה: וַאֲפִלּוּ רָצָה לְיַבֵּם, אֶלָּא שֶׁהִיא לֹא רָצְתָה, וְחָלַץ לָהּ, אֵין לוֹ בַּנְּכָסִים רַק כִּשְׁאָר יוֹרֵשׁ (ת''ה סִימָן ר''כ). וַאֲפִלּוּ קֹדֶם שֶׁחָלַץ, אִם תָּפַס הָאָב וְאָמַר: קִים לִי כְּמַאן דְּאָמַר מִצְוַת חֲלִיצָה קֹדֶם וְעַל כָּרְחָן שֶׁל אַחִים יִצְטָרְכוּ לַחֲלֹץ, אֵין מוֹצִיאִין הַנְּכָסִים מִיָּדוֹ (מַהֲרִי''ק שֹׁרֶשׁ ע''ג וצ''א). וְכָל זֶה מִדִּינָא, אֲבָל כְּבָר יֵשׁ תַּקָּנָה שֶׁהַחוֹלֵץ יֵשׁ לוֹ חֲצִי הַנְּכָסִים, וְעַיֵּן לְקַמָּן סִי' קס''ה: 

ג יִבֵּם הַיָּבָם בְּתוֹךְ שְׁלשָׁה חֳדָשִׁים, וְיָלְדָה לְסוֹף תִּשְׁעָה חֳדָשִׁים, סָפֵק אִם הוּא בֶּן תִּשְׁעָה חֳדָשִׁים לָרִאשׁוֹן, אוֹ בֶּן שִׁבְעָה לַשֵּׁנִי, וְתוֹבֵעַ הַסָפֵק נִכְסֵי הַמֵּת, שֶׁאוֹמֵר שֶׁהוּא בְּנוֹ; וְהַיָּבָם אוֹמֵר: אֲנִי יוֹרְשׁוֹ כִּי אַתָּה בְּנִי, יְחַלְּקוּ הַיָּבָם וְהַסָפֵק בֵּינֵיהֶם; אֲפִלּוּ אִם אֶחָד מֵהֶם מֻחְזָק, אֵין חוֹשְׁשִׁין לְחֶזְקָתוֹ. וְאִם מֵת הַסָפֵק קֹדֶם חֲלֻקָּה, יְחַלְּקוּ הַזָּקֵן וְהַיָּבָם. וְיֵשׁ מִי שֶׁאוֹמֵר, שֶׁאִם אֵין אֲבִי הַמֵּת קַיָּם, יִטֹּל הַיָּבָם הַכֹּל: 

ד סָפֵק וּבְנֵי יָבָם שֶׁבָּאוּ לַחֲלֹק בְּנִכְסֵי הַמֵּת, הוּא אוֹמֵר: אֲנִי בֶּן הַמֵּת וְאֶטֹּל הַכֹּל, וְהֵם אוֹמְרִים: אָחִינוּ אַתָּה וְאֵין לְךָ חֵלֶק אֶלָּא כְּאֶחָד מִמֶּנּוּ, הַחֵלֶק שֶׁהֵם מוֹדִים לוֹ יִטֹּל, וְהַשְּׁאָר יַחֲלֹקוּ וְיִטֹּל הוּא חֲצִי וְהֵם חֲצִי. וְיֵשׁ מִי שֶׁאוֹמֵר, שֶׁכָּל הַנְּכָסִים חוֹלְקִים בְּשָׁוֶה, הוּא מֶחֱצָה וְהֵם מֶחֱצָה: 

ה סָפֵק וּבְנֵי יָבָם שֶׁבָּאוּ לַחֲלֹק בְּנִכְסֵי יָבָם, לְאַחַר שֶׁחָלַק הַיָּבָם בְּנִכְסֵי הַמֵּת, וְאוֹמֵר הַסָפֵק: אִם אֲחִיכֶם אֲנִי תְּנוּ לִי חֵלֶק וּמַה שֶּׁלָּקַחְתִּי מִנִּכְסֵי הַמֵּת עִם אֲבִיכֶם אֲחַזִיר וְנַחֲ הַכֹּל, וְאִם אֵינִי אֲחִיכֶם תַּחְזְרוּ לִי נִכְסֵי אָבִי שֶׁלָּקַח אֲבִיכֶם, אֵין חוֹשְׁשִׁין לִדְבָרָיו: 

ו סָפֵק וְהַיָּבָם שֶׁבָּאוּ לַחֲלֹק בִּנִכְסֵי הַזָּקֵן, וְאוֹמֵר הַסָפֵק: אֲנִי בֶּן הַמֵּת וְיֵשׁ לִי לִטֹּל הַחֲצִי, אֵין שׁוֹמְעִין לוֹ: 

ז סָפֵק וּבְנֵי יָבָם שֶׁבָּאוּ לַחֲלֹק בִּנִכְסֵי הַזָּקֵן, וְאוֹמֵר הַסָפֵק: אֲנִי בֶּן הַמֵּת וְיֵשׁ לִי לִטֹּל הַחֲצִי, וְהֵם אוֹמְרִים: אַתָּה אָחִינוּ וְאֵין לְךָ אֶלָּא הַשְּׁלִישׁ, הַחֲצִי שֶׁהוּא מוֹדֶה לָהֶם יִטְּלוּ, וְהַשְּׁלִישׁ שֶׁהֵם מוֹדִים לוֹ יִטֹּל, וְהַשְּׁתוּת הַנִּשְׁאַר יַחֲלֹקוּ, יִטֹּל הוּא חֶצְיוֹ וְהֵם חֶצְיוֹ: 

ח זָקֵן וְיָבָם בְּנִכְסֵי סָפֵק אוֹ סָפֵק וְזָקֵן בִּנִכְסֵי יָבָם, חוֹלְקִים: 



סימן קסד - שהיבמה לא תתיבם ולא תחלץ תוך שלשה חדשים, ודין אם נתיבמה ונמצאת מעברת,
ובו ח' סעיפים 
א הַיְבָמָה לֹא תַּחֲלֹץ וְלֹא תִּתְיַבֵּם עַד שֶׁיִּהְיוּ תִּשְׁעִים (א) יוֹם מִמִּיתַת הַבַּעַל, חוּץ מִיּוֹם הַמִּיתָה וְיוֹם הַיִּבּוּם אוֹ הַחֲלִיצָה. וְאִם יִבֵּם אוֹ חָלַץ תּוֹךְ זְמַן זֶה, וְלֹא נִמְצֵאת מְעֻבֶּרֶת, הֲרֵי זוֹ נִפְטְרָה וְאֵינָהּ צְרִיכָה כְּלוּם; אֲבָל לֹא תִּנָּשֵׂא לְאַחֵר אַף עַל פִּי שֶׁחָלְצָה, עַד שֶׁיַּשְׁלִימוּ תִּשְׁעִים יוֹם לְמִיתַת הַבַּעַל. וְאִם מֵת הַיָּבָם תּוֹךְ הַתִּשְׁעִים יוֹם אוֹ אַחֲרֵיהֶם, יֵשׁ אוֹמְרִים שֶׁצְּרִיכָה (ב) לְהַמְתִּין תִּשְׁעִים יוֹם אַחַר מִיתָתוֹ. וְאִם הָיוּ שְׁנֵי יְבָמִים וּמֵת אֶחָד מֵהֶם, מֻתֶּרֶת לְהִתְיַבֵּם לַשֵּׁנִי תּוֹךְ תִּשְׁעִים יוֹם לְמִיתָתוֹ שֶׁל זֶה. הגה: וְיֵשׁ אוֹמְרִים דְּכָל שֶׁחָלְצָה תּוֹךְ ג' חֳדָשִׁים, בֵּין נִמְצֵאת מְעֻבֶּרֶת וְהִפִּילָה, אוֹ לֹא נִמְצֵאת מְעֻבֶּרֶת, הֲוָה לָהּ חֲלִיצָה פְּסוּלָה וּצְרִיכָה חֲלִיצָה אַחֶרֶת מִכָּל (ג) הָאַחִין (הַגָּהוֹת מָרְדְּכַי סוֹף גִּטִּין). וְעַיֵּן לְקַמָּן סִימָן ק''ע סָעִיף ה':
 באר היטב  (א) יום. אפילו בידוע דאינה מעוברת. ב''ש: (ב) להמתין. דיבמה יותר קרובה לביאה מארוסה וארוסה צריכה להמתין ג''ח. ואפשר בזמן הזה דכופין על החליצה א''צ להמתין ג''ח דהא אינה קרובה לביאה ב''ש. אם עשה מאמר ואח''כ נתחרט ונתן גט למאמרו וחליצה לזיקתו אם צריכה להמתין ג''ח עיין כנה''ג בהגהת ב''י דיש פלוגתא בין הפוסקים: (ג) האחים. ואם אין אחים אחרים יחלוץ זה אחר ג''ח. ולמ''ד חליצה פסולה חוזרת ע''כ האחים. אחר ג''ח צריכה חליצה מכל האחים ומזה א''צ כי חליצתו גרוע משל האחים עיין סי' קע''ה . ב''ש:


ב הַחוֹלֵץ לִיבִמְתּוֹ וְנִמְצֵאת מְעֻבֶּרֶת, וְיָלְדָה, אִם הַוָּלָד שֶׁל קְיָמָא אֵין הַחֲלִיצָה כְּלוּם, הוּא מֻתָּר בִּקְרוֹבוֹתֶיהָ, וְלֹא פְּסָלָהּ מֵהַכְּהֻנָּה, וְאִם הִפִּילָה אוֹ יָלְדָה וְלֹא חָיָה שְׁלשִׁים יוֹם, צְרִיכָה חֲלִיצָה אַחֶרֶת, שֶׁחֲלִיצַת מְעֻבֶּרֶת לֹא שְׁמָהּ (ד) חֲלִיצָה, וְחוֹלֵץ לָהּ הוּא אוֹ אֶחָד מִשְּׁאָר (ה) אַחִין. וְיֵשׁ אוֹמְרִים שֶׁלֹּא יַחֲלֹץ לָהּ הוּא אֶלָּא אֶחָד מִשְּׁאָר הָאַחִין (טוּר בְּשֵׁם הָרֹא''שׁ):
 באר היטב  (ד) חליצה. היינו לקולא אבל לחומרא הוי חליצה ופסולה לכהן וכן אסורה להתייבם. ואם נשאת ליבם מוציאין ממנו . נ''י ב''ש: (ה) האחין. ולמ''ד חליצה פסולה צריכה לחזור על כל האחים צריכה חליצה מכל האחים:


ג בִּיאַת מְעֻבֶּרֶת נַמֵּי לֹא שְׁמָהּ בִּיאָה. לְפִיכָךְ, הַכּוֹנֵס אוֹ חוֹלֵץ לִיבִמְתּוֹ תּוֹךְ שְׁלשָׁה חֳדָשִׁים, וְלָהּ צָרָה, לֹא תִּנָּשֵׂא עַד שֶׁתֵּלֵד זוֹ אוֹ שֶׁמָּא תַּפִּיל וְלֹא הָיְתָה הַבִּיאָה אוֹ הַחֲלִיצָה כְּלוּם, וְהַוָּלָד אֵינוֹ פּוֹטֵר עַד שֶׁיֵּצֵא לַאֲוִיר הָעוֹלָם: 

ד הַיְבָמָה לֹא תִּתְיַבֵּם בְּעֵת נִדָּתָהּ, אֲבָל חוֹלֶצֶת הִיא. וְאִם עָבַר וְיִבֵּם וּבָא עָלֶיהָ בְּעֵת נִדָּתָהּ, קְנָאָהּ: 

ה הַכּוֹנֵס אֶת יְבִמְתּוֹ וְנִמְצֵאת מְעֻבֶּרֶת, מַפְרִישִׁים אוֹתָם וּמַמְתִּינִים לָהּ, אִם הִפִּילָה יַחֲזֹר וִיקַיֵּם. הגה: וְיֵשׁ אוֹמְרִים דַּוְקָא שֶׁכְּנָסָהּ קֹדֶם שֶׁהֻכַּר הָעֻבָּר, אֲבָל אִם כְּנָסָהּ מִשֶּׁהֻכַּר הָעֻבָּר צָרִיךְ לְהוֹצִיאָהּ אַף עַל פִּי (ו) שֶׁהִפִּילָה (נ''י פֶּרֶק הַחוֹלֵץ). וּכְשֶׁמְּקַיְּמָהּ, צָרִיךְ לַחֲזֹר וְלִבְעֹל, דְּבִיאַת מְעֻבֶּרֶת לֹא שְׁמָהּ בִּיאָה (ב''י בְּשֵׁם רבי' יְרוּחָם). וְאִם רָצָה לְהוֹצִיאָהּ, צְרִיכָה גֵּט וַחֲלִיצָה:
 באר היטב  (ו) שהפילה. כ''כ הנ''י והב''ח וכן הסכים התוס' י''ט. והב''ש כתב דתוס' ריש פרק החולץ לא ס''ל כן. דאל''כ ה''ל לתרץ דתני משום יקיים וכו' ע''ש. אינו מוכרח די''ל באמת וקיים לא אתי שפיר ותוס' חד מתרי טעמא נקט וכהאי גוונא אי' ביבמות דף מ''ח ע''ב. ותוס' כתובות די''א ע''א וכהנה רבות:


ו וָלָד שֶׁלֹּא נִגְמְרוּ סִימָנָיו וְלֹא כָּלוּ חֳדָשָׁיו, קָרוּי נֵפֶל. וְאִם יָלְדָה וָלָד שֶׁנִּגְמְרוּ סִימָנָיו וְאֵין יָדוּעַ אִם כָּלוּ חֳדָשָׁיו, אֲפִלּוּ מֵת בַּיּוֹם שֶׁנּוֹלַד, הֲרֵי זֶה מוֹצִיאָהּ בְּגֵט וְחוֹלֵץ לָהּ, וְאַחַר כָּךְ תִּהְיֶה מֻתֶּרֶת לַאֲחֵרִים. וְאִם נִתְקַיֵּם הַוָּלָד שְׁלֹשׁים יוֹם אַחַר שֶׁנּוֹלַד אוֹ שֶׁכָּלוּ לוֹ חֳדָשָׁיו (הַמ''מ), הֲרֵי זֶה וָלָד שֶׁל קְיָמָא, וְאֵינָהּ צְרִיכָה מִמֶּנּוּ גֵּט, מִפְּנֵי שֶׁהִיא עֶרְוָה עָלָיו: 

ז יָלְדָה וָלָד שֶׁל קְיָמָא לְאַחַר שִׁשָּׁה חֳדָשִׁים מִשֶּׁנִּתְיַבְּמָה, הֲרֵי זֶה הַוָּלָד סָפֵק אִם בֶּן תִּשְׁעָה לָרִאשׁוֹן אִם בֶּן שִׁבְעָה לָאַחֲרוֹן. לְפִיכָךְ, יוֹצִיא בְּגֵט, וְהַוָּלָד כָּשֵׁר. וְאִם בָּא עָלֶיהָ אַחַר שֶׁיָּלְדָה, וְנִתְעַבְּרָה וְיָלְדָה, אוֹתוֹ וָלָד סְפֵק מַמְזֵר: 

ח כָּל יְבָמָה שֶׁהִיא סָפֵק מִדִּבְרֵיהֶם אִם יֵשׁ עָלֶיהָ זִקַּת יָבָם אִם לָאו, כְּגוֹן יְבָמָה שֶׁיָּלְדָה וָלָד שֶׁלֹּא נוֹדַע שֶׁכָּלוּ לוֹ חֳדָשָׁיו וּמֵת בְּתוֹךְ ל' יוֹם אוֹ בְּיוֹם ל', שֶׁדִּינָהּ שֶׁתַּחֲלֹץ מִסָפֵק מִדִּבְרֵיהֶם כְּמוֹ שֶׁנִּתְבָּאֵר, אִם הָלְכָה וְנִתְקַדְּשָׁה לְאַחֵר אוֹ נִשֵּׂאת קֹדֶם חֲלִיצָה, חוֹלֵץ לָהּ יְבָמָהּ וְתֵשֵׁב עִם בַּעְלָהּ. וְאִם נִתְקַדְּשָׁה לְכֹהֵן שֶׁהוּא אָסוּר בַּחֲלוּצָה, אֵינוֹ חוֹלֵץ לָהּ, שֶׁאֵין אוֹסְרִין עַל זֶה אִשְׁתּוֹ מִשּׁוּם סְפֵק דִּבְרֵיהֶם. וְהוּא הַדִּין אִם אֵין הַיָּבָם כָּאן, שֶׁלֹּא תֵּצֵא מִבַּעְלָהּ יִשְׂרָאֵל, וּמֻתֶּרֶת לוֹ בְּלֹא חֲלִיצָה הוֹאִיל וּכְבָר נְשָׂאָהּ (ר''י מִינְץ בִּתְשׁוּבָה). גֵּרְשָׁהּ הַכֹּהֵן אוֹ מֵת, הֲרֵי זוֹ חוֹלֶצֶת לְכַתְּחִלָּה, וְאַחַר כָּךְ תִּהְיֶה מֻתֶּרֶת לַאֲחֵרִים: 



סימן קסה - איזה מהם קודם או חליצה או יבום
ובו ה' סעיפים 
א מִצְוַת יִבּוּם קוֹדֶמֶת לְמִצְוַת חֲלִיצָה. וְאִם אֵינָהּ רוֹצָה לְהִתְיַבֵּם לְשׁוּם אֶחָד מֵהָאַחִים, אוֹ בַּגָּדוֹל כְּשֶׁרוֹצֶה לְיַבֵּם, בְּלֹא טַעֲנָה מַסְפֶּקֶת, דִּינָהּ כְּמוֹרֶדֶת. וְיֵשׁ אוֹמְרִים שֶׁמִּצְוַת חֲלִיצָה קוֹדֶמֶת. הגה: וְאֵין לָהּ דִּין מוֹרֶדֶת אִם אֵינָהּ רוֹצָה לְהִתְיַבֵּם. וּמִכָּל מָקוֹם אֵין כּוֹפִין אוֹתוֹ לַחֲלֹץ, אֶלָּא מַטְעִין אוֹתוֹ אִם יְכוֹלִין לְהַטְעוֹתוֹ, כְּגוֹן שֶׁאוֹמְרִים לוֹ: חֲלֹץ עַל מְנָת שֶׁתִּתֵּן לְךְ מָנֶה (טוּר בְּשֵׁם ר''ת וְהָרֹא''שׁ). וְדַוְקָא אִם אֵינוֹ מֵאוֹתָן שֶׁכּוֹפִין לְהוֹצִיא גַּבֵּי בַּעַל, כְּמוֹ שֶׁנִּתְבָּאֵר לְעֵיל סִימָן קנ''ד. וְאִם שְׁנֵיהֶם רוֹצִים בְּיִבּוּם, אֵין מַנִּיחִים אוֹתָם לְיַבֵּם אֶלָּא אִם כֵּן נִכָּר וְיָדוּעַ שֶׁמְּכַוְּנִים לְשֵׁם (א) מִצְוָה (טוּר בְּשֵׁם ר''ת). וְיֵשׁ אוֹמְרִים דְּאִם יֵשׁ לוֹ אִשָּׁה אַחֶרֶת, (ב) שֶׁכּוֹפִין אוֹתוֹ וּמְנַדִּין אוֹתוֹ עַד שֶׁיַּחֲלֹץ (טוּר בְּשֵׁם סְמַ''ג). וְיֵשׁ אוֹמְרִים אֲפִלּוּ בְּלֹא אִשָּׁה אַחֶרֶת, אִם אֵינָם מְכַוְּנִים לְשֵׁם מִצְוָה, וְהִיא אֵינָהּ רוֹצָה לְהִתְיַבֵּם, וְאֵין יְכוֹלִים לְהַטְעוֹתוֹ, כּוֹפִין אוֹתוֹ לַחֲלֹץ. וְהַמִּנְהָג כַּסְּבָרָא הָרִאשׁוֹנָה, שֶׁאֵין כּוֹפִין לַחֲלִיצָה כְּלָל, אֲפִלּוּ יוֹדְעִין בּוֹ שֶׁנָּתַן עֵינָיו בַּמָּמוֹן (מַהֲרַ''ם פַּדָּוואָה סִימָן י''ח), אֶלָּא מְפַשְּׁרִים בֵּינֵיהֶם כְּפִי תַּקָנוֹת הַקְּהִלּוֹת, כְּמוֹ שֶׁיִּתְבָּאֵר לְמַטָּה. וְכָל זֶה כְּשֶׁהוּא אוֹמֵר שֶׁרוֹצֶה לְהִתְיַבֵּם, וְאֶפְשָׁר לְהִתְיַבֵּם שֶׁאֵין חֲשַׁשׁ אִסוּר בְּיִבּוּמוֹ. אֲבָל אִם אוֹמֵר שֶׁאֵינוֹ רוֹצֶה לֹא לְיַבֵּם וְלֹא לַחֲלֹץ, כּוֹפִין אוֹתוֹ (ב''י בְּשֵׁם ר''ת). וְדַוְקָא בְּבָאָה מֵחֲמַת טַעֲנָה, כְּדֶרֶךְ שֶׁנִּתְבָּאֵר לְעֵיל סִימָן קנ''ד (ת''ה סִימָן ר''כ). מִיהוּ, אִם אֶפְשָׁר לְהַטְעוֹתוֹ וְלוֹמַר לוֹ שֶׁיִּקַּח מָמוֹן הַרְבֵּה עַל הַחֲלִיצָה, מַטְעִינָן לֵהּ כְּדֵי שֶׁלֹּא נִצְטָרֵךְ לָכֹף (נ''י מ''כ). וְיִזָּהֲרוּ שֶׁלֹּא יַשְׁלִישׁוּ הַמָּמוֹן בְּיָד שָׁלִישׁ, כִּי אָז לֹא יְכוֹלִין לוֹמַר לוֹ: מְשַׁטֶּה הָיִינוּ בְּךְ (מָרְדְּכַי פ' הַחוֹלֵץ). וְעַיֵּן לְקַמָּן סִימָן קס''ט סָעִיף נ':
 באר היטב  (א) מצוה. ומ''מ אין כופין אותו ליבם. תוס' ב''ש: (ב) שכופין אותו. אפילו בשוטים. ב''י ב''ש:


ב יְבָמָה שֶׁנָּדְרָה הֲנָאָה מִיְּבָמָהּ בְּחַיֵּי בַּעְלָהּ, אוֹ שֶׁנָּדְרָה הֲנָאָה מִכָּל הַיְּהוּדִים, כּוֹפִין אוֹתוֹ שֶׁיַּחֲלֹץ (ג) לָהּ. וְאִם נָדְרָה לְאַחַר מִיתַת בַּעְלָהּ, מְבַקְּשִׁים מִמֶּנּוּ שֶׁיַּחֲלֹץ לָהּ. וְכֵן אִם נִתְכַּוְּנָה בְּנִדְרָהּ אֲפִלּוּ בְּחַיֵּי בַּעְלָהּ, כְּדֵי שֶׁלֹּא יְיַבֵּם אוֹתָהּ, מְבַקְּשִׁים מִמֶּנּוּ שֶׁיַּחֲלֹץ לָהּ. הגה: הָיָה יְבָמָהּ (ד) כֹּהֵן, וְהָלְכָה וְנִתְקַדְּשָׁה לְאַחֵר כְּדֵי שֶׁלֹּא יוּכַל לְיַבְּמָהּ, דִּינָהּ כְּאִלּוּ נָדְרָה הֲנָאָה מִמֶּנּוּ. וּמִכָּל מָקוֹם אֵין כּוֹפִין אוֹתוֹ לַחֲלֹץ, הוֹאִיל וְהִיא גָּרְמָה שֶׁאֲסוּרָה לוֹ (תְּשׁוּבַת הָרַשְׁבָּ''א סִי' תת''כ), וְיֵשׁ אוֹמְרִים שֶׁאִם רָקְקָה לִפְנֵי הָאַחִים אוֹ כַּדּוֹמֶה לָזֶה, וְגָרְמָה שֶׁאֲסוּרָה לְיַבֵּם, אֵין לָהּ דִּין מוֹרֶדֶת הוֹאִיל וְאִי אֶפְשָׁר לָהּ לְיַבֵּם מֵעַכְשָׁו (רַשְׁבָּ''א אָלֶף ר''ב). וּכְבָר נִתְבָּאֵר בְּסָמוּךְ שֶׁכָּל חִלּוּקִים אֵלּוּ לְמַאן דְּאָמַר מִצְוַת יִבּוּם קוֹדֵם, אֲבָל לְמַאן דְּאָמַר מִצְוַת חֲלִיצָה קוֹדֶמֶת, אֵין לָהּ דִּין מוֹרֶדֶת כְּלָל אִם אֵינָהּ רוֹצָה בְּיִבּוּם:
 באר היטב  (ג) לה. אפי' בשוטים. ואם מצאה היתר לנדרה מותרת לו ולא אמרינן דאסורה הואיל בעת שנפלה לפניו היתה אסורה מחמת נדר. ב''י ב''ש: (ד) כהן וכו'. ומ''מ אין כופין אותו לחלוץ. מלת מ''מ אין מובן ב''ש ועיין הרשב''א סי' תת''ב:


ג יְבָמָה שֶׁתָּבְעָהּ הַיָּבָם לַחֲלֹץ, וְהִיא אֵינָהּ רוֹצָה אֶלָּא לִשָּׁאֵר עֲגוּנָה, אֵין שׁוֹמְעִין לָהּ, אֲפִלּוּ הָיָה הַיָּבָם נָשׂוּי. וְדִינָהּ כְּמוֹרֶדֶת, וְנִתְבָּאֵר דִּינָהּ סִימָן ע''ז: 

ד כָּל יְבָמָה שֶׁדִּינָהּ שֶׁתַּחֲלֹץ וְלֹא תִּתְיַבֵּם, הֲרֵי זוֹ נוֹטֶלֶת כְּתֻבָּתָהּ וְשָׂמִין לָהּ בְּגָדִים כְּמוֹ לְאַלְמָנָה (רִיבָ''שׁ סִי' ש''כ). וְכֵן אִם הָיָה יְבָמָהּ מֻכֶּה שְׁחִין אוֹ שְׁאָר מוּמֵי אֲנָשִׁים שֶׁנִּתְבָּאֲרוּ בְּסִימָן קנ''ד, חוֹלֵץ לָהּ וְנוֹטֶלֶת כְּתֻבָּתָהּ. וַאֲפִלּוּ הָיוּ הַמּוּמִין הָהֵם בְּבַעְלָהּ, יְכוֹלָה הִיא לוֹמַר: לְאָחִיךָ הָיִיתִי יְכוֹלָה לְקַבֵּל וּלְךָ אֵינִי יְכוֹלָה לְקַבֵּל. הגה: וְהוּא הַדִּין לְמַאן דְּאָמַר מִצְוַת חֲלִיצָה קוֹדֶמֶת, אַף עַל פִּי שֶׁאֵין כּוֹפִין אוֹתוֹ לַחֲלֹץ, צָרִיךְ לִתֵּן לָהּ כְּתֻבָּתָהּ מִיָּד, שֶׁהֲרֵי דִּינָהּ כַּחֲלוּצָה (תְּשׁוּבַת ר''ד כֹּהֵן). וְכָל זֶה מִדִּינָא, אֲבָל הַקְּהִלּוֹת (ה) תִּקְּנוּ תַּקָּנָה, אִם יִתְרַצּוּ הַיָּבָם וְהַיְבָמָה בַּחֲלִיצָה, יַחֲלֹקוּ כָּל הַנְּכָסִים שֶׁהִנִּיחַ, וַאֲפִלּוּ אֵין מַגִּיעַ הַחֵצִי לִכְדֵי כְּתֻבָּהּ, וּמְנַכִּין לָהּ מֵחֶלְקָהּ כָּל מַה שֶּׁבִּזְבְּזָה בְּחַיֵּי בַּעְלָהּ, וּצְרִיכָה לִשָּׁבַע, אִם לֹא שֶׁהִתְפַּשְּׁרוּ עַצְמָם בְּלֹא שְׁבוּעָה. וּמַה שֶּׁנָּתַן הוּא בְּמַתְּנַת שְׁכִיב מְרַע, אֵין מְנַכִּין לָהּ מֵחֶלְקָהּ כְּלוּם (מָרְדְּכַי פֶּרֶק הַחוֹלֵץ). וְאוֹתוֹ הַחֵצִי שֶׁמַּגִּיעַ לְחֵלֶק יוֹרְשֵׁי הַבַּעַל, נוֹטֵל הַחוֹלֵץ, וְאֵין לָאָב וְלֹא לִשְׁאָר אַחִין חֵלֶק בּוֹ. וַאֲפִלּוּ תָּפְסוּ, מוֹצִיאִין מִיָּדָן. דְּעִקַּר הַתַּקָּנָה הָיְתָה כְּדֵי שֶׁיִּתְרַצּוּ בַּחֲלִיצָה, וְלָכֵן הַחוֹלֵץ עִקָּר בָּזֶה (ת''ה סִימָן ר''כ). וַאֲפִלּוּ אִם רוֹצִין שְׁאָר הָאַחִין לַחֲלֹק עִם גְּדוֹל הָאַחִין, וְאוֹמְרִים שֶׁהֵם רוֹצִים לַחֲלֹץ, אֵין שׁוֹמְעִין לָהֶם אִם גְּדוֹל הָאַחִין רוֹצֶה לַחֲלֹץ. וְכָל זֶה שֶׁאֵין מַגִּיעִין חֲצִי הַנְּכָסִים לִכְדֵי כְּתֻבָּתָהּ, דְּוַדַּאי אֵינָהּ נוֹטֶלֶת יוֹתֵר מִכְּדֵי כְּתֻבָּתָהּ. וְיֵשׁ דֵּעוֹת אֲחֵרוֹת בְּעִנְיַן תַּקָּנוֹת הַקְּהִלּוֹת; עַל כֵּן נוֹהֲגִין לְהִתְפַּשֵּׁר בֵּינֵיהֶם, וַאֲפִלּוּ יֵשׁ לָהּ שְׁטָר חֲלִיצָה מִן הָאַחִין צְרִיכָה לְהִתְפַּשֵּׁר עִמָּהֶם בְּמָמוֹן, אִם לֹא שֶׁפֵּרְשׁוּ בְּהֶדְיָא לַחֲלֹץ לָהּ (ו) בְּחִנָּם (מַהֲרַ''ם פַּדָּוואָה סִימָן י''ז וְכ''ג):
 באר היטב  (ה) תקנו. ענין החלוקה עיין בתשובת שארית יוסף סי' ס''ה ובהר''ם לובלין סי' יו''ד ובמ''ב סי' ק''י דאין חולקין אלא שיעור כתובה ונצ''ב. ואין לאב ושאר אחים חלק בזה. והמותר אם יש אב נוטל האב ואם אין אב חולקין כל האחים והחולץ שוה בשוה ואין להחלוץ שום קדימה אלא החצי מכתובתה ונצ''ב שחולק עם החלוצה. ומבואר עוד שם אם בכל זאת לא התרצה היבם לחלוץ אין לפחות מחלק האב והאחים וליתן לו דמה להם בעיגון היבמה והקהלות א''י לתקן לפחות חלקן וצריכה היא לפייס אותו משלה. לפ''ז מ''ש לעיל סי' ק''ס ס''ק ז' בשם מהר''א ששון בשם מהר''י ווייל היכא דיבמה מתה האחים יורשים הכל ואין האב יורש כלום. ליתא לפי תיקון הקהלות עיין ב''ש ומבואר בפוסקים דחולקים כתובה ות''כ והנדוניא חוץ נ''מ שלה נוטלת היא בראש. עב''ש: (ו) בחנם. ואם אח''כ אומר שרצונו לייבם אותה אין כופין אותו לחלוץ כי שמא הלכה מצות יבום קודמת והוי כמתנ' ע''מ שכתוב בתורה ב''ח ב''ש. ובתשובת מהרשד''ם חא''ה סימן ע''א ובתשובת מהר''א ששון סימן כ''ח איתא מ''מ יכולים לעשות הרחקות של ר''ת ושלא לדבר שלא לישא וליתן עמו ולא יאמרו שלא לדבר עמו עד שתחלוץ דאז הוי כפיה אלא לעשות הרחקה סתם שלא לדבר עמו ואם נתן שט''ח ולא כתב שיחלוץ בחנם אז י''ל השטר נותן שא''י לומר שרצונו לייבם אבל חליצה שיתן כוונתו כתקנת הקהלות מש''ה צריך לכתוב שיחלוץ בחנם. מי שאינו רוצה ליתן לאחיו שטר חליצה יש כח ביד ב''ד לכופו בזמן הזה שאין מתחתנים עם מי שאין לו שטר חליצה מ''מ אין לכופו ליתנו בחנם ויש לו ליתן כפי ראות עיני ב''ד תשו' שבות יעקב ח''ב סי' קכ''א אשה א' שהיא זקוקה לחלוצה ויש לה שט''ח מכל האחין ואח הגדול רוצה לדחות שתלך אל שאר האחים שהם רחוקים במדינות אחרים אין יכול לדחותה. שבות יעקב ח''ב סי' ק''ל. ודע מצות יבום כשרצונו לייבם רק לקיים המצות יבום ורוצה לגרשה מיד אחר ביאה הראשונה נמי בכלל מצות יבום. עיין ב''ש:


ה נוֹלְדוּ בָּהּ מוּמִין כְּשֶׁהִיא שׁוֹמֶרֶת יָבָם, אִם אֵינוֹ רוֹצֶה לְיַבֵּם חוֹלֵץ לָהּ וְנוֹתֵן לָהּ כְּתֻבָּה: 



סימן קסו - מצות יבום שתלך היבמה אחר היבם, ושיקדשנה, ואם כונס בביאה באיזו ביאה היא נקנית
ובו ט' סעיפים 
א הַיְבָמָה הוֹלֶכֶת אַחַר הַיָּבָם בְּמָקוֹם שֶׁהוּא שָׁם, וּבֵית דִּין נוֹתְנִים לוֹ עֵצָה הַהוֹגֶנֶת לִשְׁנֵיהֶם, אִם לְיַבֵּם אוֹ לַחֲלֹץ. הגה: וְדַוְקָא שֶׁהַיָּבָם בִּמְקוֹם (א) דִּירָתוֹ, וְהוּא בִּמְקוֹם בֵּית דִּין; אֲבָל אִם הָלַךְ לְמָקוֹם אַחֵר, אֵין כּוֹפִין (ב) הַיְבָמָה לֵילֵךְ אַחֲרָיו (נ''י סוֹף פֶּרֶק זֶה בּוֹרֵר). וְכֵן אִם הוּא דָּר בֵּין הַכּוּתִים אוֹ בֵּין הֶדְיוֹטוֹת שֶׁאֵין יוֹדְעִין סֵדֶר חֲלִיצָה, אֵין לַדַּיָּנִין לֵילֵךְ אַחֲרָיו, אֶלָּא כּוֹפִין אוֹתוֹ לֵילֵךְ לִמְקוֹם וַעַד, וְיִפְטֹר יְבִמְתּוֹ (הַגָּהוֹת אַלְפָסִי פ' מִצְוַת חֲלִיצָה):
 באר היטב  (א) דירתו. מי שיש לו ב' מקומות לפעמים דר בזה ולפעמים דר בזה עיין במהר''ם מטראני ח''ב דף ס''א. ובמהר''ם גלאנטי סי' ט''ז. ובמהר''ם אלשיך סי' נו''ן ובכנה''ג בהגהת ב''י סעיף ה': (ב) היבמה. אלא כופין אותו לבא אחריה נ''י. ומשמע כיון דהלך ממקומו אין כופין אותו שיבא למקומו והיא תלך לשם אלא מוכרח לבא למקומה ב''ש. אם היבם הלך למקום אחר והיה דעתו להשתקע ונתעכב שם יב''ח אעפ''י שעדיין לא העתיק דירתו מהעיר שיצא משם. היבמה הולכת אחריו למקום שהשתקע שם יב''ח מקור ברוך סי' י''ד ע''ש אם שלחו בעד היבם לבא לעיר היבמה. אם פירשו לו ע''מ שאין עליך לטול כלום מהוצאותיך ולא שכר טרחך אין היבמה חייבת ליתן לו כלום ואם לא פירשו אלא כתבו לו בסתם שיבא חייבת היבמה מן הדין לפרוע לו הוצאותיו ושכר טרחו כפי מה שיראו כראוי ליתן רשד''ם חא''ה סי' קי''ד ועיין בעבודת הגרשוני סי' י''ב אם מעכבים את היבם שלא יסע מעיר תוך ג' חדשים עד שיחלוץ או ייבם עיין כנה''ג בהגהת ב''י ס''י:


ב מִן הַתּוֹרָה אֵין צָרִיךְ לְקַדְּשָׁהּ, אֶלָּא בָּא עָלֶיהָ. וַחֲכָמִים תִּקְּנוּ שֶׁלֹּא יָבֹא עָלֶיהָ עַד שֶׁיְּקַדְּשֶׁנָּה בִּפְנֵי עֵדִים, בְּכֶסֶף אוֹ בִּשְׁטָר, וְהוּא נִקְרָא מַאֲמָר. הגה: וְאִם קִדְּשָׁהּ בִּשְׁטָר, נַמֵּי מִקְּרֵי (ג) מַאֲמָר (מ''מ פ''ב). וַאֲפִלּוּ נָתַן לָהּ פְּרוּטָה וְאָמַר לָהּ: הֲרֵי אַתְּ מְקֻדֶּשֶׁת לִי בְּזוֹ וּבְקִדּוּשֵׁי אָחִי, הֲרֵי זוֹ מְקֻדֶּשֶׁת, דְּהָוֵי כְּמִלְוֶה וּפְרוּטָה (רִיבָ''שׁ סִימָן קס''ב). וּצְרִיכָה גַּם כֵּן חֻפָּה אַחַר קִדּוּשִׁין, כְּמוֹ שְׁאָר אִשָּׁה. וְיָכוֹל לַעֲשׂוֹת מַאֲמָר עַל יְדֵי שָׁלִיחַ, כְּמוֹ בִּשְׁאָר קִדּוּשִׁין (שָׁם סִימָן א'). וְאִם בָּא עָלֶיהָ בְּלֹא מַאֲמָר, קָנָה, וְאֵין צָרִיךְ לַחֲזֹר וּלְקַדֵּשׁ, וּמַכִּין אוֹתוֹ מַכַּת מַרְדּוּת. וְדַוְקָא שֶׁבָּא עָלֶיהָ בִּפְנֵי עֵדִים:
 באר היטב  (ג) מאמר. תמוה הוא דהא נכלל בדברי המחבר עיין ב''ש:


ג אֵין עוֹשִׂין בָּהּ מַאֲמָר, אֶלָּא מִדַּעְתָּהּ. וּקְטַנָּה שֶׁנִּתְאַלְמְנָה מֵהָאֵרוּסִין, אֵין עוֹשִׂין בָּהּ מַאֲמָר אֶלָּא מִדַּעַת אָבִיהָ: 

ד כּוֹתֵב לָהּ כְּתֻבָּה, וְאֵין נִכְסֵי הַיָּבָם (ד) מְשֻׁעְבָּדִים לָהּ, שֶׁכְּתֻבָּתָהּ עַל נִכְסֵי בַּעְלָהּ הָרִאשׁוֹן. וְאִם אֵין לָרִאשׁוֹן נְכָסִים, כְּתֻבָּתָהּ עַל נִכְסֵי הַיָּבָם:
 באר היטב  (ד) משועבדים. אף אחר שתקנו חז''ל לקדש אותה כשאר אשה מ''מ בענין הכתובה לא נשתנה הדין. דכתובה על נכסי בעל הראשון ב''ש. והב''ח כתב אחר שתקנו חז''ל לקדש אותה כשאר אשה צריך לכתוב לה כתובה על מאה זהוב' אפילו יש נכסים לראשון ויש לה מאתיים מראשון וק' משני ע''ש. לכאורה נראה דאשתמיטתי' ליה הש''ס דכתובות דף פ''ב ע''ב החזירה הרי היא ככל הנשים וכו' אבל יבמתו דלאו איהו כתב לה וכו' ע''ש ועיין בתו' י''ט שם. גם האבעיא בת יבמה מהו וכו' בכתובות דף י''ג ע''ב. לא אזלי שפיר לפי דברי ב''ח למאי דקי''ל מצות יבום מקדש והדר בועל וד''ק וא''ל דכל זה איירי קודם שתקנו חז''ל לקדש אותה וכו'. א''כ קשה על הטור והב''י ודו''ק ועיין ב''ש:


ה נוֹלַד לוֹ בֵּן מִמֶּנָּה, אֵין צָרִיךְ לִקְרוֹתוֹ עַל שֵׁם אָחִיו הַמֵּת: 

ו כְּתֻבַּת יְבָמִים צְרִיכָה שִׂרְטוּט, מִפְּנֵי הַפְּסוּקִים שֶׁכּוֹתְבִים בָּהּ. וְעַיֵּן בַּטּוּר סִימָן זֶה טֹפֶס הַכְּתֻבָּה: 

ז הַבָּא עַל יְבִמְתּוֹ, בֵּין בְּשׁוֹגֵג, בֵּין לְשֵׁם זְנוּת, בֵּין שֶׁאֲנָסוּהוּ כּוּתִים וְהִדְבִּיקוּהוּ בִּיבִמְתּוֹ בְּעַל כָּרְחוֹ עַל יְדֵי קשִׁי, בֵּין שֶׁהָיָה הוּא מֵזִיד וְהִיא שׁוֹגֶגֶת אוֹ אֲנוּסָה, בֵּין שֶׁהָיְתָה הִיא מְזִידָה וְהוּא שׁוֹגֵג אוֹ אָנוּס, בֵּין שֶׁהִיא עֵרָה אוֹ יְשֵׁנָה, קָנָה, אֲפִלּוּ בְּהַעֲרָאָה: 

ח בַּמֶּה דְּבָרִים אֲמוּרִים, כְּשֶׁנִּתְכַּוֵּן לְשֵׁם בִּיאָה בְּעָלְמָא, וַאֲפִלּוּ לֹא נִתְכַּוֵּן אֶלָּא לְבִיאַת בְּהֵמָה. אֲבָל אִם לֹא נִתְכַּוֵּן לְשֵׁם בִּיאָה כְּלָל, כְּגוֹן שֶׁהוּא יָשֵׁן אוֹ שִׁכּוֹר שֶׁאֵינוֹ מַכִּיר כְּלוּם, אוֹ שֶׁנִּתְכַּוֵּן לְהָטִיחַ בַּכֹּתֶל וְהֵטִיחַ בִּיבִמְתּוֹ, אוֹ שֶׁנִּתְקַשָּׁה לְאִשְׁתּוֹ וְנָפַל מִן הַגַּג וְנִתְקַע בִּיבִמְתּוֹ, לֹא קָנָה. וְכֵן אִם הִדְבִּיקוּהוּ בִּיבִמְתּוֹ בְּלֹא קִשּׁוּי, אֶלָּא בְּאֵבֶר מֵת, לֹא קָנָה: 

ט בַּמֶּה דְּבָרִים אֲמוּרִים שֶׁבִּיאַת שׁוֹגֵג קָנָה, בִּיבִמְתּוֹ שֶׁנָּפְלָה לוֹ מִן הַנִּשּׂוּאִין. אֲבָל אִם נָפְלָה לוֹ מֵהָאֵרוּסִין, יֵשׁ אוֹמְרִים שֶׁלֹּא קָנָה לְיוֹרְשָׁהּ וְלִטָּמֵא לָהּ וּלְהָפֵר נְדָרֶיהָ, וְיֵשׁ מִי שֶׁאוֹמֵר דְּהוּא הַדִּין לְהַעֲרָאָה. יֵשׁ אוֹמְרִים שֶׁהַבָּא עַל יְבִמְתּוֹ צָרִיךְ לְבָרֵךְ: ''אֲשֶׁר קִדְּשָׁנוּ בְּמִצְוֹתָיו וְצִוָּנוּ עַל (בִּיאַת) [בְעִילָת] יְבָמָה'' (טוּר בְּשֵׁם הָעִטּוּר): 



סימן קסז - דין יבם קטן וחליצתו וכן קטנה
ובו ו' סעיפים 
א קָטָן פָּחוֹת מִבֶּן תִּשְׁעָה, אֵין בִּיאָתוֹ כְּלוּם; וּמִבֶּן תֵּשַׁע שָׁנִים וְיוֹם אֶחָד וְאֵילָךְ, בִּיאָתוֹ קוֹנָה בִּיבִמְתּוֹ כַּמַּאֲמָר בַּגָּדוֹל. וּבְאִשָּׁה דְּעָלְמָא אֵינָהּ קוֹנָה כְּלָל; לְפִיכָךְ, נָשָׂא אִשָּׁה וּמֵת, פְּטוּרָה מֵהַחֲלִיצָה וּמֵהַיִּבּוּם: 

ב בֶּן ט' שָׁנִים וְיוֹם אֶחָד שֶׁבָּא עַל יְבִמְתּוֹ, אֵינוֹ יָכוֹל לְפָטְרָהּ בְּגֵט, עַד שֶׁיַּגְדִּיל וְיָבֹא עָלֶיהָ אַחַר כָּךְ. וְאִם לֹא בָּא עָלֶיהָ אַחַר כָּךְ, וּבָא לְהוֹצִיאָהּ, צְרִיכָה גֵּט וַחֲלִיצָה. וְאִם בָּא עָלֶיהָ כְּשֶׁהוּא קָטָן, וּמֵת קֹדֶם שֶׁהִגְדִּיל, אוֹ מֵת אַחַר שֶׁהִגְדִּיל אֲבָל לֹא בָּא עָלֶיהָ מִשֶּׁהִגְדִּיל, חוֹלֶצֶת וְלֹא מִתְיַבֶּמֶת. וְאִם מִשֶּׁהִגְדִּיל נָשָׂא אַחֶרֶת, וְלֹא בָּא עַל הַיְבָמָה מִשֶּׁהִגְדִּיל, שְׁתֵּיהֶן חוֹלְצוֹת וְלֹא מִתְיַבְּמוֹת: 

ג קָטָן אֵינוֹ חוֹלֵץ, עַד שֶׁיִּהְיֶה בֶּן י''ג שָׁנָה וְיוֹם אֶחָד וְיִבְדְּקוּהוּ אָז וְיִמְצְאוּהוּ שֶׁהֵבִיא שְׁתֵּי שְׂעָרוֹת. אֲבָל אִם הָיוּ לוֹ שְׁתֵּי שְׂעָרוֹת קֹדֶם שֶׁהִגְדִּיל, אֵינוֹ נֶחְשָׁב גָּדוֹל עַל יָדָם, אֶלָּא אִם כֵּן יָבִיא שְׁתֵּי שְׂעָרוֹת אֲחֵרוֹת אַחַר שֶׁהִגְדִּיל. וּמִכָּל מָקוֹם, אִם מוֹצְאִים לוֹ שְׁתֵּי שְׂעָרוֹת אַחַר שֶׁהִגְדִּיל, לֹא חַיְשִׁינָן שֶׁמָּא אֵלּוּ הָיוּ בּוֹ מִקֹּדֶם: 

ד קְטַנָּה מִבַּת שָׁלשׁ שָׁנִים וְיוֹם אֶחָד וָמַעְלָה, בִּיאָתָהּ בִּיאָה לְכָל דָּבָר; וְאִם בָּא עָלֶיהָ יָבָם, קְנָאָהּ; אֲבָל אֵינָהּ חוֹלֶצֶת עַד שֶׁתְּהֵא בַּת י''ב שָׁנָה וְיוֹם אֶחָד וּבְדָקוּהָ אַחַר כָּךְ וּמְצָאוּהָ שֶׁהֵבִיאָה ב' שְׂעָרוֹת: 

ה יָבָם קָטָן שֶׁבָּא עַל יְבָמָה קְטַנָּה, יִגְדְּלוּ זֶה עִם זֶה. וְאִם בָּא לְגָרְשָׁהּ קֹדֶם שֶׁיַּגְדִּיל, אֵינוֹ יָכוֹל, דְּגֵט קָטָן אֵינוֹ גֵּט: 

ו יְבָמָה שֶׁנִּתְיַבְּמָה, וְאָמְרָה בְּתוֹךְ ל' יוֹם: לֹא נִבְעַלְתִּי, אַף עַל פִּי שֶׁהוּא אוֹמֵר: בָּעַלְתִּי, וְגֵרְשָׁהּ, כּוֹפִין אוֹתוֹ שֶׁיַּחֲלֹץ לָהּ, הוֹאִיל וְקָדַם וְגֵרְשָׁהּ בְּגֵט. וְאִם עֲדַיִן לֹא גֵּרַשׁ, כּוֹפִין אוֹתוֹ שֶׁיִבְעֹל אוֹ יַחֲלֹץ וְיוֹצִיא בְּגֵט. וַאֲפִלּוּ מוֹדֶה לִדְבָרֶיהָ שֶׁלֹּא בָּעַל, צְרִיכָה גֵּט וַחֲלִיצָה, דְּכָל כְּנוּסָה בְּחֶזְקַת בְּעוּלָה (הַמ''מ פ''ב). גֵּרְשָׁהּ לְאַחַר שְׁלשִׁים יוֹם, וְהִיא אוֹמֶרֶת: לֹא נִבְעַלְתִּי, מְבַקְּשִׁים מִמֶּנּוּ שֶׁיַּחֲלֹץ לָהּ. וְאִם הוּא מוֹדֶה שֶׁלֹּא בָּעַל, כּוֹפִין אוֹתוֹ לַחֲלֹץ. הִיא אוֹמֶרֶת: נִבְעַלְתִּי, וְהוּא אוֹמֵר: לֹא בָּעַלְתִּי, אֵינָהּ צְרִיכָה חֲלִיצָה, שֶׁאֵין זֶה נֶאֱמָן לְאָסְרָהּ עַל כָּל אָדָם אַחַר שֶׁכָּנְסָהּ. וְיֵשׁ אוֹמְרִים דְּתוֹךְ ל' יוֹם הוּא נֶאֱמָן, וּצְרִיכָה חֲלִיצָה עִם הַגֵּט. וְצָרָתָהּ, לְעוֹלָם מֻתֶּרֶת, אֲפִלּוּ הוּא וְהִיא אוֹמְרִים שֶׁלֹּא בָּעַל, וַאֲפִלּוּ בְּתוֹךְ ל' יוֹם. וְיֵשׁ אוֹמְרִים דְּכָל ל' יוֹם הוּא נֶאֱמָן לוֹמַר שֶׁלֹּא בָּעַל, לֶאֱסֹר הַצָּרָה (טוּר בְּשֵׁם הָרֹא''שׁ): 



סימן קסח - משכנסה הרי היא כאשתו, ועל מי חיוב כתבתה
ובו ט' סעיפים 
א מִשֶּׁיִּבֵּם הַיָּבָם אֶת הַיְבָמָה, הֲרֵי הִיא כְּאִשְׁתּוֹ לְכָל דָּבָר, שֶׁיָּכוֹל לְהוֹצִיאָהּ בְּגֵט וְיָכוֹל לְהַחֲזִירָהּ: 

ב גֵּרְשָׁהּ וְהֶחֱזִירָהּ קֹדֶם שֶׁפָּרַע לָהּ כְּתֻבָּתָהּ, דִּינָהּ כְּאִשָּׁה אַחֶרֶת שֶׁגֵּרְשָׁהּ (א) וְהֶחֱזִירָהּ, שֶׁאֵין לָהּ אֶלָּא כְּתֻבָּה אַחַת:
 באר היטב  (א) והחזירה. ע''ל סי' קס''ו ס''ק ד' מ''ש מזה על הב''ח ודו''ק:


ג יְבָמָה, כְּתֻבָּתָהּ עַל נִכְסֵי בַּעְלָהּ הָרִאשׁוֹן. לְפִיכָךְ, אֵין הַיָּבָם רַשַּׁאי לִמְכֹּר כְּלוּם מִכָּל נִכְסֵי אָחִיו. וְאִם מָכַר אוֹ נָתַן מַתָּנָה, אוֹ חָלַק עִם אֶחָיו בִּנִכְסֵי הַמֵּת, בֵּין קֹדֶם יִבּוּם בֵּין אַחַר יִבּוּם, לֹא עָשָׂה כְּלוּם: 

ד הִנִּיחַ אָחִיו פֵּרוֹת מְחֻבָּרִים לַקַּרְקַע, יִמָּכְרוּ, וְיִלָּקַח בָּהֶם קַרְקַע וְהוּא אוֹכֵל פֵּרוֹת: 

ה הִנִּיחַ פֵּרוֹת תְּלוּשִׁין אוֹ מִטַּלְטְלֵים, יִמָּכְרוּ, וְיִלָּקַח בָּהֶן קַרְקַע וְהוּא אוֹכֵל פֵּרוֹת. וְהוּא הַדִּין אִם הִנִּיחַ מָעוֹת. וַאֲפִלּוּ אִם הָיָה הוּא חַיָּב לְאָחִיו מָנֶה, מוֹצִיאִין מִיָּדוֹ וְיִלָּקַח בָּהֶם קַרְקַע וְהוּא אוֹכֵל פֵּרוֹת. וְיֵשׁ אוֹמְרִים שֶׁבְּפֵרוֹת תְּלוּשִׁין וּמִטַּלְטְלֵין וּמָעוֹת, מִשְׁתַּמֵּשׁ בָּהֶם כְּמוֹ שֶׁיִּרְצֶה. וְאִם כָּתוּב בַּכְּתֻבָּה: מְטַלְטְלֵי אַגַּב מְקַרְקְעֵי, לְדִבְרֵי הַכֹּל יִלָּקַח בָּהֶם קַרְקַע וְהוּא אוֹכֵל פֵּרוֹת. הגה: וּמִכָּל מָקוֹם, כָּל זְמַן שֶׁלֹּא כָּנְסָהּ, אֵין נוֹתְנִים הַנְּכָסִים לְיָדוֹ, אֶלָּא מוֹצִיאִין כָּל הַמִּטַּלְטְלִין וְהַמָּעוֹת מִיָּדוֹ לְיַד בֵּית דִּין אוֹ לְאַפּוֹטְרוֹפּוֹס, (אֲבָל) הַקַּרְקָעוֹת הוּא אוֹכֵל פֵּרוֹת (ב''י בְּשֵׁם הָרַשְׁבָּ''א): 

ו הַנְּכָסִים שֶׁבְּיַד הַיְבָמָה, מוֹצִיאִין אוֹתָם מִיָּדָהּ וְיִלָּקַח בָּהֶם קַרְקַע וְהוּא אוֹכֵל פֵּרוֹת: 

ז אֲפִלּוּ גֵּרְשָׁהּ וּכְנָסָהּ אַחַר כָּךְ סְתָם, אֵינוֹ יָכוֹל לִמְכֹּר מִנִּכְסֵי אָחִיו, אֶלָּא אִם כֵּן יַתְנֶה בְּשָׁעָה שֶׁמַּחֲזִירָהּ שֶׁכְּתֻבָּתָהּ עַל כָּל נְכָסָיו. וּבְלֹא גֵּרוּשִׁין, אִם מִתְרַצָּה לוֹ עַל מְנָת שֶׁיִּכְתֹּב לָהּ אַחֲרָיוּת כְּתֻבָּתָהּ עַל כָּל נְכָסָיו, יָכוֹל לִמְכֹּר: 

ח יְבָמָה שֶׁלֹּא הָיָה לָהּ כְּתֻבָּה, אוֹ שֶׁמָּחֲלָה כְּתֻבָּתָהּ, זָכָה בִּנִכְסֵי אָחִיו, וּמוֹכֵר וְנוֹתֵן כְּחֶפְצוֹ, וּכְשֶׁיַּכְנִיסֶנָּה יִכְתֹּב לָהּ כְּתֻבָּה מָנֶה, וְיִהְיוּ כָּל נְכָסָיו אַחֲרָאִין לִכְתֻבָּתָהּ כִּשְׁאָר כָּל הַנָּשִׁים: 

ט יְבָמָה שֶׁלֹּא הָיָה לָהּ עַל בַּעְלָהּ כְּתֻבָּה, מִפְּנֵי שֶׁהִיא אֲסוּרָה עָלָיו, וְהִיא מֻתֶּרֶת לַיָּבָם, אִם רָצָה כּוֹנֵס וְאֵין לָהּ כְּתֻבָּה, כְּדֶרֶךְ שֶׁלֹּא הָיָה לָהּ עַל בַּעְלָהּ. וְדַוְקָא שֶׁלֹּא כָּתַב לָהּ, אֲבָל אָסוּר לְהַשְׁהוֹתָהּ בְּלֹא כְּתֻבָּה (הַמ''מ פ''ב). וְדִינָהּ עִם יְבָמָהּ בָּתוֹסָפוֹת, כְּמוֹ שֶׁהָיָה לָהּ עַל בַּעְלָהּ. אֲבָל אִם לֹא כָּתַב לָהּ בַּעְלָהּ כְּתֻבָּה [אוֹ שֶׁמָכְרָה לוֹ], אוֹ שֶׁמָּחֲלָה לוֹ, צָרִיךְ הַיָּבָם לִכְתֹּב לָהּ כְּתֻבָּה כְּדֶרֶךְ כָּל הָאַלְמָנוֹת. הגה: וְכֵן אִם לֹא הָיוּ נְכָסִים לְבַעְלָהּ הָרִאשׁוֹן, יֵשׁ לָהּ כְּתֻבָּה מָנֶה מִשֵּׁנִי, כְּדִין אַלְמָנָה (טוּר). הָיוּ לָהּ בָּנוֹת מִן הַיָּבָם, אִם יֵשׁ לָהּ כְּתֻבָּה עַל נִכְסֵי יָבָם, גַּם הַבָּנוֹת נִזּוֹנוֹת מִן הָאַחִים. וְאִם אֵין לָהּ כְּתֻבָּה עַל נְכָסָיו, גַּם הַבָּנוֹת אֵינָן נִזּוֹנוֹת מִן הָאַחִין, מִכָּל מָקוֹם הָאַלְמָנָה נִזּוֹנֵית כָּל יְמֵי מֵגַר אַלְמְנוּתָהּ (רַ''ן פֶּרֶק נַעֲרָה): 



הלכות חליצה



סימן קסט - כל דיני חליצה בפרטות
ובו נ''ו סעיפים 
א מִצְוַת (א) חֲלִיצָה בְּג' דַּיָּנִים יִשְׂרְאֵלִים, וְשֶׁלֹּא יִהְיוּ קְרוֹבִים זֶה לָזֶה וְלֹא לַיָּבָם וְלַיְבָמָה. וַאֲפִלּוּ שְׁנַיִם נְשׂוּאִין שְׁתֵּי בְּנוֹת אַחִין, לֹא יִהְיוּ זֶה עִם זֶה. אֲבָל שֵׁנִי בִּשְׁלִישִׁי, כָּשֵׁר (ת''ה סִימָן רכ''ו). וַאֲפִלּוּ הֵם (ב) הֶדְיוֹטוֹת, רַק שֶׁיֵּדְעוּ לְהַקְרוֹת אֶת הַיָּבָם וְהַיְבָמָה. וְאִם חָלְצָה בִּפְנֵי עַמֵּי הָאָרֶץ שֶׁאֵינָם יוֹדְעִים לְהַקְרוֹת, כְּשֵׁרָה:
 באר היטב  (א) חליצה. היא אחת ממצות התורה ואין מברכין עליה. רשב''א סי' י''ח: (ב) הדיוטות. ואפילו שאין רב המומחה עומד עליהם. מהר''ם מינץ:


ב נִמְצָא אֶחָד מֵהֶם קָרוֹב אוֹ פָּסוּל, אוֹ גֵּר, (ג) פָּסוּל. וַאֲפִלּוּ הָיָה אָבִיו (ד) גֵּר וְאִמּוֹ יִשְׂרְאֵלִית, פָּסוּל, עַד שֶׁיְּהֵא אָבִיו וְאִמּוֹ (ה) מִיִּשְׂרָאֵל. וְיֵשׁ אוֹמְרִים שֶׁאִם אָבִיו מִיִּשְׂרָאֵל, כָּשֵׁר (טוּר בְּשֵׁם סְמַ''ג). וּמִיהוּ, חֲלִיצָה פְּסוּלָה מִיהָא הָוְיָא לְפָסְלָהּ עַל הָאַחִים, אֲפִלּוּ בֵּינוֹ לְבֵינָהּ. הגה: יֵשׁ אוֹמְרִים דְּאָסוּר לִקַּח שָׂכָר מֵחֲלִיצָה, דְּהַנּוֹטֵל שָׂכָר לָדוּן דִּינָיו בְּטֵלִין (ר''י מִינְץ וּמהרא''י), וְכֵן נִרְאֶה בְּעֵינַי. בַּחֲלִיצוֹת, יֵשׁ לִזָּהֵר שֶׁלֹּא יֵשֵׁב בִּשְׁלשָׁה דַּיָּנִים שֶׁיּוֹשְׁבִים לַחֲלֹץ מִי שֶׁנּוֹטֵל שָׂכָר, דַּהֲרֵי בָּעִינָן בֵּית דִּין כָּשֵׁר מִדְּאוֹרָיְתָא, וְעַיֵּן בְּחשֶׁן הַמִּשְׁפָּט סִימָן ט' אֵיזֶה שָׂכָר מֻתָּר לַדַּיָּן לְקַבֵּל. וַאֲפִלּוּ בָּזֶה נִרְאֶה לִי לְהַחֲמִיר אִם נוֹטֵל שָׂכָר מִן הַחֲלִיצָה, מִשּׁוּם מַרְאִית הָעַיִן, כְּמוֹ שֶׁמַּחֲמִירִין לְעִנְיַן קְרוֹבִים וּבִשְׁאָר דְּבָרִים לְעִנְיַן בֵּית דִּין שֶׁל חֲלִיצָה, יוֹתֵר מִבִּשְׁאָר בֵּית דִּין. וְרָאִיתִי וְשָׁמַעְתִּי שֶׁהָרַב נוֹטֵל שָׂכָר הַרְבֵּה מִן הַחֲלִיצָה, וְסוֹמֵךְ עַצְמוֹ בַּמֶּה שֶׁמּוֹכֵר לוֹ סַנְדָּל שֶׁל חֲלִיצָה; וְקֻלָּא גְּדוֹלָה הִיא בְּעֵינַי, וְשׁוֹמֵר נַפְשׁוֹ יִרְחַק מִזֶּה. וְלֹא דָּמֵי לְמַה שֶּׁעֵדֵי הַגֵּט נוֹטְלִין שָׂכָר מִטַּעַם שֶׁכָּתַבְתִּי לְעֵיל סִימָן ק''ל, גַּם הָרַב הַמְסַדֵּר הַגֵּט כְּמוֹ שֶׁכָּתַבְתִּי לְעֵיל בְּסֵדֶר הַגֵּט סָעִיף ד', כִּי אוֹתָן הַטְּעָמִים אֵינָם שַׁיָּכִים בַּחֲלִיצָה (הַכֹּל דַּעַת עַצְמוֹ):
 באר היטב  (ג) פסול. משום דחליצה נקרא דין. ואפילו אם קבלו עליהם לא מהני כאן. רב שפסול להיות דיין מחמת קורבא. לבי מגמגם אם יוכל לעמוד ע''ג שלשה הדיינין לסדר החליצה. מהר''ם מינץ סי' כ'. וכנה''ג כתב ול''נ שאין להקפיד בזה: (ד) גר. ולא מהני בחליצה הורתו ולידתו בקדושה ואפילו לחליצת גרים נמי פסול. רש''ל סימן נ': (ה) מישראל. ובני אנוסים עיין כנה''ג בהגהת הטור סעיף י''א. שתוקי שאמרה אמו לכשר נבעלתי אי איכא רובא להתירה לכ''ע מותר להיות דיין לחליצה אבל אם רוב פסולים אצלה דעת הרמ''א בתשובה סימן כ''ד דפסול להיות דיין לחליצה לכתחלה ע''ש: הרב והתלמיד נמנין שנים לחליצה אעפ''י שהתלמיד אינו יודע דיני חליצה מהריב''ל ח''א כלל נ' משפטי שמואל סי' ק' והסכימו עמו ז' רבנים ע''ש:


ג לְכַתְּחִלָּה מִצְוָה שֶׁיּוֹסִיפוּ שְׁנַיִם עַל (ו) הַג', וַאֲפִלּוּ הַשְּׁנַיִם הֵם עַמֵּי הָאָרֶץ. חָלְצוּ בְּג' חֲלִיצָתָהּ כְּשֵׁרָה (טוּר). וְאֵלּוּ הַשְּׁנַיִם שֶׁמּוֹסִיפִים, לֹא יִהְיוּ קְרוֹבִים (ז) וּפְסוּלִים; וְדַוְקָא לְכַתְּחִלָּה, אֲבָל בְּדִיעֲבַד כָּשֵׁר (ב''י):
 באר היטב  (ו) הג'. לפרסומי מילתא. ובפרק ר''א דמילה מפורש כל חליצה בעשרה. הר''ם מינץ סימן ס''א. וכתב הד''מ באלו שנים אין קפידא אם נוטלין שכר הרבה: (ז) ופסולים. ויהיו רחוקים משאר דיינין קצת. ואף הבאים למיחזי יהיו רחוקים קצת מן הדיינים. הר''מ מינץ סי' ס''א וכ''כ הכנה''ג:


ד צְרִיכִים הַדַּיָּנִים לְכַתְּחִלָּה לִקְבֹּעַ (ח) מָקוֹם לוֹמַר: נֵלֵךְ לִמְקוֹם פְּלוֹנִי לַחֲלֹץ. מִיהוּ, אִם חָלְצָה בְּלֹא קְבִיעוּת מָקוֹם, כָּשֵׁר (טוּר בְּשֵׁם הָרַמְבַּ''ם):
 באר היטב  (ח) מקום. עיין בפירוש סדר חליצה. בבוקר ביום חליצה יאמרו נלך לחלוץ במקום אשר קבענו אתמול בערב ס''ח למהר''י מינץ. אף במקום שיש ב''ד קבוע בכל יום צריכים למקבע דוכתי' כנה''ג. אין קובעין בשבת וקביעות מקום הוא משום פרסום לכן צריך להיות בגובה שבעיר. ואם יש פרסום בלא זה עיין בתשובת ר''י לבית הלוי סי' יו''ד:


ה יֵשׁ קֹבְעִים מָקוֹם בּוֹ בַּיּוֹם, וְיֵשׁ אוֹמְרִים לִקְבֹּעַ בַּיּוֹם (ט) שֶׁלְּפָנָיו:
 באר היטב  (ט) שלפניו. בין מנחה למעריב רש''ל סימן נ'. בח''ה סי' רכ''א כתב שיכולין לקבוע מקום בערב שנים או שלשה ימים קודם החליצה. ומהר''י מברונא כתב אם אירע עיכוב שלא יוכלו לחלוץ באותו יום בטל קביעות הלילה וצריך לקבוע פעם שנית וכן שלישית ורביעית לכאורה נראה דלא פליגי. די''ל דלא הצריך מהר''י מברונא קביעות מקום פעם אחרת אלא דוקא כשקבע מקום לחלוץ למחרתו ואירע עיכוב אבל אם מעיקרא לא קבעי מקום לחלוץ אלא לאחר כמה ימים יודה מהר''י מברונא. אבל מסתימת אחרונים נראה דאין חילוק וצריך לקבוע דוקא ביום שלפניו וכן פסק בכה''ג ב''י סעיף י''ג י''ד ע''ש. ועיין בפירוש ס''ח וסעיף ט''ו:


ו אֵין חֲלִיצָה כְּשֵׁרָה אֶלָּא בַּיּוֹם. חָלְצָה בַּלַּיְלָה, חֲלִיצָתָהּ פְּסוּלָה: 

ז אֵין חוֹלְצִין בְּשַׁבָּתוֹת וְלֹא בְּיָמִים טוֹבִים; וּמִיהוּ, בְּחֹל הַמּוֹעֵד, שַׁפִּיר דָּמֵי. וְיֵשׁ אוֹמְרִים דְּאֵין לַחֲלֹץ בְּעֶרֶב שַׁבָּת וְעֶרֶב יוֹם טוֹב, וְכֵן נוֹהֲגִין: 

ח צָרִיךְ שֶׁיַּכִּירוּ שֶׁהוּא אֲחִי (י) הַמֵּת, וְשֶׁהָיָה בְּעוֹלָמוֹ, וְזֹאת הִיא אֵשֶׁת הַמֵּת; וַאֲפִלּוּ אֵין כָּאן אֶלָּא עֵד אֶחָד שֶׁמֵּעִיד עֲלֵיהֶם, אוֹ אֲפִלּוּ קָרוֹב (יא) אוֹ אִשָּׁה אוֹ עֶבֶד אוֹ שִׁפְחָה אוֹ קָטָן שֶׁהוּא מַכִּיר וְנָבוֹן, נֶאֱמָן בְּכָךְ:
 באר היטב  (י) המת. מאביו: (יא) או אשה. דוקא שלא בשעת מעשה אבל בשעת מעשה אין אשה וקרוב נאמן מהריב''ל ח''ב סי' מ''ט. בתשובת מהרשד''ם חא''ה סי' רנ''ט כתב דאפילו מפי כתב אפשר מהני להכיר אותה ע''ש:


ט צָרִיךְ שֶׁיֵּדְעוּ הַדַּיָּנִים שֶׁיֵּשׁ צ' יוֹם מִשֶּׁמֵּת הַבַּעַל, חוּץ מִיּוֹם שֶׁמֵּת בּוֹ וְיוֹם שֶׁחוֹלֶצֶת בּוֹ: 

י צָרִיךְ שֶׁיֵּדְעוּ שֶׁהַיָּבָם בֶּן י''ג שָׁנָה וְיוֹם אֶחָד, וְהַיְבָמָה בַּת י''ב שָׁנָה וְיוֹם אֶחָד, וְשֶׁהֵבִיאוּ שְׁתֵּי שְׂעָרוֹת אַחַר שֶׁהִגִּיעוּ לִזְמַנִּים אֵלּוּ. וְאִם יֵשׁ לַיְבָמָה דַּדִּים גְּדוֹלִים, אֵין צָרִיךְ לִבְדֹּק אַחַר (יב) הַשְּׂעָרוֹת. וְכֵן אִם הַיָּבָם נִתְמַלֵּא זְקָנוֹ, אֵין צָרִיךְ לִבְדֹּק אַחַר הַשְּׂעָרוֹת. וּמִשְׁפָּט שְׁתֵּי הַשְּׂעָרוֹת וּבְדִיקָתָן, נִתְבָּאֵר בְּסִימָן קנ''ה (סָעִיף ט''ו):
 באר היטב  (יב) השערות. אבל על השנים צריך לבדוק. ודוקא בדדין כגון בוחל וצמל שאינן גדולים ממש אבל אם הם גדולים כ''כ כמו שדרך להיות באשה גדולה שבאת לכלל הקומה א''צ לשאול על השנים אעפ''י שעדיין לא גדלה בקומה מ''ב סי' יו''ד. ובדיקת דדין צריך להיות ע''י אנשים אא''כ הוחזקה גדולה בשנים אז בודקים ע''י נשים עיין ב''ש. וכנה''ג:


יא אֵין סוֹמְכִין בְּמִנְיַן הַשָּׁנִים לֹא עַל פִּי (יג) קְרוֹבִים וְלֹא עַל פִּי נָשִׁים, אֶלָּא עַל פִּי עֵדִים כְּשֵׁרִים לְהָעִיד. וְיֵשׁ אוֹמְרִים שֶׁאִם הֻחְזַק בְּעֵינֵי הַשְּׁכֵנִים, שֶׁלֹּא עַל פִּי הָאָב, שֶׁבָּא לִכְלַל שָׁנִים, אוֹ שֶׁיָּצָא עָלָיו קוֹל שֶׁבָּא לִכְלַל שָׁנִים, נֶאֱמָנִים לְהַחֲזִיקָן בִּגְדוֹלִים, אִם בְּדָקוּם וּמָצְאוּ לָהֶם שְׁתֵּי שְׂעָרוֹת, אֲבָל לֹא מְהַנֵּי שֶׁרָאוּ אוֹתוֹ שֶׁעָלָה לְסֵפֶר תּוֹרָה אוֹ שֶׁהָיָה שְׁלִיחַ צִבּוּר (מָרְדְּכַי פֶּרֶק מִצְוַת חֲלִיצָה). וַאֲפִלּוּ בְּלֹא חֶזְקַת הַשְּׁכֵנִים, אִם יֵשׁ לָהֶם רִבּוּי שְׂעָרוֹת, אוֹ שֶׁהֵם אֲרֻכּוֹת כְּמוֹ שֶׁרְגִילוֹת לְאִישׁ גָּדוֹל וּלְאִשָּׁה גְּדוֹלָה, חֲזָקָה שֶׁבָּאוּ לִכְלַל שָׁנִים, וְחוֹלְצִים. וְעַל זֶה סוֹמְכִים שֶׁלֹּא לִבְדֹּק אִם יֵשׁ גֻּמּוֹת בַּשְּׂעָרוֹת, מֵאַחַר שֶׁיֵּשׁ רִבּוּי שְׂעָרוֹת אוֹ שֶׁהֵם אֲרֻכּוֹת. וְאִם הֵם גְּדוֹלִים בְּקוֹמָה, יֵשׁ לִסְמֹךְ שֶׁהֵם גְּדוֹלִים, אֲפִלּוּ לֹא הֵבִיאוּ כִּי אִם שְׁתֵּי שְׂעָרוֹת. וְאִם יֵשׁ לַיְבָמָה בָּנִים, הֲרֵי הֵם כְּסִימָנִים (הַגָּהוֹת מָרְדְּכַי דִּיבָמוֹת):
 באר היטב  (יג) קרובים. אין עד מפי עד כשר לעדות השנים. רשד''ם חא''ה סי' פ''ד מהרש''ך ח''א סי' צ''ג וצ''ד. עדות שבשטר לא מהני לעדות השנים מ''ץ ח''א סי' ס''ה. עדים שהעידו שמצאו כתוב בספר שלהם שנולד בת א' מהם באיזה זמן ובזמן זה נולדה זאת הנערה או הנער ולפי זה הוא גדול. אינו עדות מהריב''ל ח''ד סימן ט' ועד המעיד שאמר לו אבי הנערה כמדבר איש אל רעהו שבתו נולדה בשבת פלוני. הוי עדות ולא הוי עד מפי עד מהרש''ך ח''א סי' כ''ג וכ''ד. הרשד''ם חא''ה סי' ט' ס''ל דהוי עד מפי עד. עדים שהעידו שהיה נראה להם כשראה אותם שהיו מוטלים בעריסה שהיו כבן שנה וחצי לאו עדות גמור הוא ועבידי אינשי דטעו בחצי שנה. מהרש''ל ועיין כנה''ג:


יב יֵשְׁבוּ (יד) הַדַּיָּנִים כְּמוֹ שֶׁצְּרִיכִים לֵישֵׁב בְּדִין, וְיַעַמְדוּ לִפְנֵיהֶם הַיָּבָם וְהַיְבָמָה, שֶׁמִּצְוַת חֲלִיצָה לְכַתְּחִלָּה, (טו) מְעֻמָּד. הגה: אֲבָל בְּדִיעֲבַד, אִם חָלְצָה מְיֻשָּׁב, כָּשֵׁר (טוּר). וְכֵן חוֹלֶה שֶׁלֹּא יוּכַל לַעֲמֹד, יוּכַל לַחֲלֹץ מְיֻשָּׁב, דְּכָל דָּבָר שֶׁאֵין לוֹ תַּקָּנָה חָשׁוּב דִּיעֲבַד (פִּסְקֵי מהרא''י סִימָן ק''צ). וְעַיֵּן לְקַמָּן סָעִיף ס''ד בְּפֵרוּשׁ סֵדֶר חֲלִיצָה:
 באר היטב  (יד) הדיינים. אופן ישיבתם נתבאר בס''ח בקצרה: (טו) מעומד. משום דדמי לדין. ואם יבם חלש או זקן נותנים לו מקל בידו לסמוך עליו. ולהרמב''ם ונ''י אפי' לכתחלה חליצת המנעל מותר בישיבה עיין ב''ש:


יג מֵאַחַר שֶׁמַּסְכִּים הַיָּבָם לַחֲלֹץ, יֹאמְרוּ לוֹ לְבַטֵּל כָּל מוֹדָעוֹת שֶׁמָּסַר, כְּמוֹ גַּבֵּי גֵּט; שֶׁאִם מָסַר מוֹדָעָא תְּחִלָּה, הַחֲלִיצָה פְּסוּלָה. הגה: וְכֵן אִם כָּפוּ אוֹתוֹ לַחֲלֹץ, דִּינוֹ כְּמוֹ בְּגֵט. וְעַיֵּן לְעֵיל סִימָן קל''ד. וְאַף עַל גַּב דְּיֵשׁ אוֹמְרִים מִצְוַת חֲלִיצָה קוֹדֵם, וְאִם כֵּן כָּל כְּפִיָּה הִיא בַּדִּין, מִכָּל מָקוֹם אֵין לָכֹף אֶלָּא בְּמָקוֹם שֶׁנִּתְבָּאֵר סִימָן קס''ה: 

יד לְכַתְּחִלָּה צָרִיךְ לָתֵת לַיָּבָם מִנְעַל הַחֲלִיצָה (טז) בְּמַתָּנָה. וְיֵשׁ אוֹמְרִים שֶׁיְּהַלֵּךְ בּוֹ מְעַט, כְּדֵי שֶׁיְּהֵא נִרְאֶה כְּשֶׁלּוֹ. וְאִם לֹא נָתְנוּ לוֹ, כָּשֵׁר (טוּר):
 באר היטב  (טז) במתנה. ואם המנעל הוא של אדם אחר מקנהו לראש בית דין וראש ב''ד מקנהו ליבם רש''ל סי' צ'. אבל בס''ח בקצרה סעי' ל''ט כתב יתן בעל המנעל ליבם וכו'. משמע דלא צריך להקנות לראש ב''ד:


טו הַמִּנְעָל צָרִיךְ שֶׁיִּהְיֶה כֻּלּוֹ שֶׁל עוֹר. לְפִיכָךְ, צָרִיךְ לְתָפְרוֹ כָּל תְּפִירוֹתָיו בְּעוֹר לְכַתְּחִלָּה. וְכֵן נוֹהֲגִין; וְיֵשׁ פּוֹסְלִין אַף בְּדִיעֲבַד (טוּר בְּשֵׁם הָרְמַ''ה). דְּלֹא כְּיֵשׁ אוֹמְרִים דְּבַזְּמַן הַזֶּה שֶׁכָּל הַמִּנְעָלִים תְּפוּרִין בְּפִשְׁתָּן צָרִיךְ לִהְיוֹת תָּפוּר בְּפִשְׁתָּן (בְּסֵדֶר ר''י מִינְץ בְּשֵׁם ר' שְׁמַרְיָה). אֲבָל רְצוּעוֹתָיו אֵין צָרִיךְ שֶׁיִּהְיוּ (יז) מֵעוֹר. וְיֵשׁ אוֹמְרִים דְּגַם רְצוּעוֹתָיו מֵעוֹר (נִמּוּקֵי יוֹסֵף), וְכֵן (יח) נוֹהֲגִין:
 באר היטב  (יז) מעור. אלא של שער שבא מעור אבל של שאר מינים פסול. ב''ח ב''ש: (יח) נוהגין. ואם המנעל הוא שיוכל להלוך בו בלא קשירה אז נראה לכ''ע כשר אפי' אם הרצועות הם של שאר מינין. ב''ש:


טז צָרִיךְ לְכַתְּחִלָּה שֶׁיְּהֵא הָעוֹר קָשֶׁה קְצָת, שֶׁיְּהֵא דּוֹמֶה קְצָת לְסַנְדָּל. וְיֵשׁ אוֹמְרִים שֶׁהַתְּפִירָה תִּהְיֶה מִבַּחוּץ. יֵשׁ אוֹמְרִים מִבִּפְנִים, כְּדֵי שֶׁיְּהֵא דּוֹמֶה לְסַנְדָּל. וְיֵשׁ אוֹמְרִים שֶׁלֹּא יְהֵא בֶּגֶד אוֹ עוֹר מִבִּפְנִים וְתָפְרוֹ בּוֹ. וְיֵשׁ אוֹמְרִים שֶׁעוֹשִים אוֹתוֹ מֵחֲתִיכָה אַחַת, כְּדֵי שֶׁיְּהֵא דּוֹמֶה גַּם בָּזֶה לְסַנְדָּל. הגה: אֲבָל נָהֲגוּ לַחֲלֹץ לְכַתְּחִלָּה בְּמִנְעָל שֶׁהוּא תָּפוּר מִבַּחוּץ, וְגַם שֶׁהוּא מִשְּׁנֵי חֲתִיכוֹת, דְּהַיְנוּ שֶׁהַתַּחְתּוֹן שֶׁלּוֹ שֶׁקּוֹרִין שׁול''א הוּא חֲתִיכָה אַחֶרֶת. וְגַם הָרְצוּעוֹת הֵם חֲתִיכָה אַחֶרֶת תְּפוּרִין בּוֹ. וְיִזָּהֲרוּ שֶׁלֹּא תִּהְיֶה הָעוֹר שֶׁל הַסַּנְדָּל מְשׁוּחָה בְּשֶׁמֶן (יט) לְרַכְּכוֹ (בִּסְדָרִים):
 באר היטב  (יט) לרככו. ומהרש''ל סי' ו' כתב אם נתייבש קצת יכולין לעשות אותו כדי שיהא רך ויהא ראוי להלוך ע''ש ועיין כנה''ג בהגהת הטור סעיף ס''א:


יז יֵשׁ אוֹמְרִים שֶׁלְּכַתְּחִלָּה עוֹשִׂין אוֹתוֹ מֵעוֹר בְּהֵמָה טְהוֹרָה. גַּם הָרְצוּעוֹת וְהַקְּרָסִים שֶׁבּוֹ, גַּם רְצוּעוֹת הַתְּפִירָה (כ''כ בְּסֵדֶר ר''י מַרְגָּלִיוֹת), וְכֵן נוֹהֲגִין: 

יח יִהְיוּ בּוֹ שְׁתֵּי רְצוּעוֹת (כ) לְקָשְׁרוֹ בָּהֶם, אַחַת בְּצַד זֶה וְאַחַת בְּצַד זֶה. וְיֵשׁ אוֹמְרִים שֶׁרְצוּעוֹת אֵלּוּ יִהְיוּ לְבָנוֹת. וְגַם רְצוּעוֹת הַתְּפִירָה יִהְיוּ לְבָנִים. אֲבָל הַשְׁאָר, הַכֹּל שָׁחוֹר מִבַּחוּץ (הַגָּהוֹת מָרְדְּכַי דִּיבָמוֹת), וְכֵן נוֹהֲגִים. אֲבָל מִבִּפְנִים, אֵין לָחוּשׁ. וְאִם הֻשְׁחֲרוּ הָרְצוּעוֹת מֵחֲמַת זִקְנָה, אֵין לְהַקְפִּיד (פִּסְקֵי מהרא''י סִימָן ר''ה), וְכֵן נוֹהֲגִין. וְיִהְיוּ הָרְצוּעוֹת אֲרֻכּוֹת, שֶׁיּוּכַל לִכְפֹּל כָּל אַחַת שְׁתֵּי פְּעָמִים (כָּל בּוֹ):
 באר היטב  (כ) לקשרו. ואם המנעל היא שיוכל להלוך בלא קשירה אז כשר החליצה אפי' שאין בו רצועות וקשרים הרא''ש ב''ש:


יט יַעֲשׂוּ בּוֹ כְּמִין קֶשֶׁר, שֶׁקּוֹרִים חֻמַרְתָּא, בַּצַּד הָאֶחָד, שֶׁיִּכָּנֵס בַּנֶּקֶב שֶׁבַּצַּד הָאַחֵר כְּדֵי לְהַדְּקוֹ יָפֶה. וְיֵשׁ אוֹמְרִים שֶׁיַּעֲשׂוּ שְׁלשָׁה קְשָׁרִים בְּעִנְיָן זֶה, וּלְפָחוֹת שְׁתַּיִם. הגה: וְנוֹהֲגִים לַעֲשׂוֹת שְׁלשָׁה. וְלֹא יִהְיוּ הַקְּשָׁרִים מִן הַמִּנְעָל עַצְמוֹ, אֶלָּא רְצוּעָה אַחֶרֶת מְחֻבֶּרֶת בְּרֹאשׁ הַמִּנְעָל. וְכֵן יַעֲשֶׂה הַקְּרָסִים שֶׁבַּצַּד הַשֵּׁנִי (הַגָּהוֹת מָרְדְּכַי) וְכֵן נוֹהֲגִין. וְיִתְפֹּר אֵלּוּ הַלּוּלָאוֹת וְהַקְּרָסִים (כא) מִבַּחוּץ, וְלֹא מִבִּפְנִים, וְכֵן נוֹהֲגִין:
 באר היטב  (כא) מבחוץ. דהיינו הקרסים לצד שמאל והלולאות לצד ימין במנעל של ימין ואם הדרך באותו מקום שהרצענים משנים יעשה כמנהגם רש''ל שם. וכנה''ג סעי' ס''ו:


כ יֵשׁ אוֹמְרִים שֶׁלֹּא יִהְיֶה לוֹ לָשׁוֹן כְּמוֹ שֶׁרְגִילִים לַעֲשׂוֹת בְּמִנְעָלִים, כְּדֵי שֶׁלֹּא יְהֵא מֵעַל (כב) דְּמֵעַל. הגה: יֵשׁ אוֹמְרִים לִתְפֹּר שָׂפָה סְבִיב הַמִּנְעָל לְמַעְלָה (ר''י מִינְ''ץ בְּשֵׁם ראבי''ה), וְלֹא נָהֲגוּ כֵּן. וְיִזָּהֵר לְתָפְרוֹ בִּתְפִירוֹת תְּכוּפוֹת זוֹ לָזוֹ (בְּסֵדֶר ר''י מַרְגָּלִיוֹת). וְעוֹשִׂין אָזְנֵי הַמִּנְעָל קְצָרִים, שֶׁלֹּא יִהְיוּ הַלּוּלָאוֹת וְהַקְּרָסִים עַל הַמִּנְעָל, רַק עַל הָרֶגֶל, שֶׁלֹּא יִהְיֶה מֵעַל דְּמֵעַל (הַגָּהוֹת מָרְדְּכַי):
 באר היטב  (כב) דמעל. וזהו חומרא בעלמא. ובדיעבד אין חשש. פוסקים:


כא יְהֵא עָשׂוּי לְצוּרַת רֶגֶל (כג) יְמָנִית, וְיִנְעֲלוֹ בְּרַגְלוֹ הַיְמָנִית; וְיִהְיֶה לְמִדַּת (כד) רַגְלוֹ, שֶׁלֹּא יְהֵא גָּדוֹל עַד שֶׁאֵין רָאוּי לֵילֵךְ בּוֹ, וְלֹא יִהְיֶה קָטָן עַד שֶׁאֵינוֹ מְכַסֶה רֹב הָרֶגֶל. וְלֹא יִהְיֶה קָרוּעַ עַד שֶׁאֵינוֹ יָכוֹל לֵילֵךְ בּוֹ:
 באר היטב  (כג) ימנית. דהיינו שהרגל של ימין אצבע גדול עד הקטן הוא באלכסון לצד ימין. ובצד שמאל הוא באלכסון מאצבע גדול עד הקטן לצד שמאל וזהו מ''ש הפוסקים כצורת רגל הימנית ובצורת רגל השמאלית לחתוך אותם כן. אע''ג שבמנעלים שאנו לובשין בכל יום אין עושין כן לפי שדרכן להפכן לפעמים מרגל ימין לשמאל משא''כ בחליצה שבות יעקב ח''ב שאלה קכ''ט ע''ש. וכ''כ בנחלת שבעה מהדורא בתרא דף כ''ה: (כד) רגלו. מנעל גדול שמרוב גדלו וכפל ע''ג הרגל אין חולצין בו לכתחלה אפי' יוכל להלוך בו ובדיעבד שפיר דמי. ואם אינו יוכל להלך בו אפילו בדיעבד פסול מהר''י ווייל סי' פ''ו:


כב חָלְצָה בְּסַנְדָּל שֶׁל עֵץ אוֹ שֶׁל שַׁעַם שֶׁאֵינָם מְחֻפִּים עוֹר, אוֹ בְּרֶגֶל שְׂמֹאל, אוֹ שֶׁהָיָה מִנְעָל גָּדוֹל עַד שֶׁאֵינוֹ יָכוֹל לֵילֵךְ בּוֹ, אוֹ קָטָן שֶׁאֵינוֹ מְכַסֶה רֹב רַגְלוֹ, אוֹ קָרוּעַ שֶׁאֵינוֹ יָכוֹל לֵילֵךְ בּוֹ, אוֹ בְּסַנְדָּל שֶׁאֵין לוֹ (כה) עָקֵב, אוֹ בְּאַנְפִּלְיָא שֶׁל בֶּגֶד, חֲלִיצָתוֹ פְּסוּלָה. הָיָה שֶׁל עֵץ וּמְחֻפֶּה עוֹר, אוֹ שֶׁבֶּגֶד פִּשְׁתָּן תָּפוּר בִּפְנִים, אוֹ שֶׁחָלַץ בְּמִנְעָל שֶׁל שְׂמֹאל בְּיָמִין, כְּשֵׁרָה (טוּר):
 באר היטב  (כה) עקב. שצריך שלא יוציא הרגל חוץ למנעל:


כג מִנְעָל שֶׁל עוֹבְדֵי אֶלִילִים שֶׁמַּנִּיחִים אוֹתוֹ לְרַגְלֵי הַצּוּרָה וּמְהַלְּכִין אוֹתָהּ בּוֹ, לֹא תַּחֲלֹץ בּוֹ; וְאִם חָלְצָה, חֲלִיצָתָהּ כְּשֵׁרָה. אֲבָל בְּשֶׁל תִּקְרֹבֶת עֲבוֹדָה זָרָה, אוֹ שֶׁל עִיר הַנִּדַּחַת, אוֹ שֶׁנַּעֲשֵׂית לְתַכְרִיכֵי הַמֵּת, אִם חָלְצָה, חֲלִיצָתָהּ פְּסוּלָה: 

כד שׁוֹלֵט בִּשְׁתֵּי רַגְלָיו, וְכֵן הִיא בִּשְׁתֵּי יָדֶיהָ, יַעֲשׂוּ בְּשֶׁל יָמִין. וְאִם הִיא אִטֶּרֶת יָד, תַּעֲשֶׂה בְּיָמִין דִּידַהּ, שֶׁהוּא שְׂמֹאל כָּל אָדָם (טוּר בְּשֵׁם י''א): 

כה אִטֵּר בְּרַגְלוֹ, יֵשׁ אוֹמְרִים שֶׁחוֹלֵץ (כו) בִּשְׁתֵּיהֶם, בְּמִנְעָל שֶׁל יָמִין בְּיָמִין, וּבְמִנְעָל שֶׁל שְׂמֹאל בִּשְׂמֹאל. וְיֵשׁ מִי שֶׁנִּסְתַּפֵּק לוֹמַר שֶׁאֵין לוֹ תַּקָּנָה. וְנָהֲגוּ כַּסְּבָרָא הָרִאשׁוֹנָה, וְעַיֵּן לְקַמָּן בְּפֵרוּשׁ הַסֵּדֶר סָעִיף מ':
 באר היטב  (כו) בשתיהן. ותחלוץ בשני רגליו בפעם אחת. תחלוץ ביד א' מרגל א' ובידה שניה מרגל שני דאם תחלוץ זה אחר זה הוי חליצה פסולה. כ''כ בפירוש ס''ח סעיף מ' ע''ש. וב''ח כתב דמנהג הוא לחלוץ זה אחר זה ויכוונו היבם והיבמה לחלוץ בזה שע''פ הדין הוא לחלוץ. ואם הוא שולט בב' רגליו חולץ בימין כל אדם עיין בס''ח בקצרה ס''ק כ''ז מש''ש. וסעי' מ' בפי' ס''ח. וכנה''ג סעיף מ''ה. ובתשובת שבות יעקב ח''ב שאלה קכ''ט:


כו יִנְעַל הַמִּנְעָל עַל רַגְלוֹ כְּשֶׁהוּא יָחֵף, וְלֹא עַל בָּתֵּי שׁוֹקַיִם, שֶׁלֹּא יְהֵא מֵעַל (כז) דְּמֵעַל. וּמִטַּעַם זֶה יֵשׁ מְדַקְדְּקִים שֶׁלֹּא יְהֵא טִיט דָּבוּק בַּמִּנְעָל מִבִּפְנִים, וְגַם מִטַּעַם זֶה יֵשׁ מַצְרִיכִים לִרְחֹץ (כח) רַגְלוֹ הַיְמָנִית יָפֶה יָפֶה:
 באר היטב  (כז) דמעל. ובדיעבד הוי חליצה פסולה. ב''ש: (כח) רגלו. זהו חומרא בעלמא לכתחלה. ב''ש:


כז יֵשׁ מִי שֶׁאוֹמֵר, שֶׁהַיָּבָם קוֹשֵׁר כְּנַף הַמִּכְנָסַיִם לְמַעְלָה מִשּׁוֹקוֹ, כְּדֵי שֶׁיִּרְאוּ הַדַּיָּנִים הֵיטֵב שֶׁאֵין דָּבָר בֵּין רַגְלוֹ וּבֵין מִנְעָלוֹ (הַגָּהוֹת מָרְדְּכַי): 

כח יִנְעַל הַמִּנְעָל וְיִכְרֹךְ הָרְצוּעוֹת סָבִיב לַמִּנְעָל בְּרַגְלוֹ, וְיִקְשֹׁר שְׁנֵיהֶם יַחַד שְׁנֵי קְשָׁרִים זֶה עַל זֶה, וְאַל יְהַדֵּק קֶשֶׁר הַשֵּׁנִי בְּחֹזֶק, כְּדֵי שֶׁתּוּכַל לְהַתִּירוֹ בְּיָמִין (כֵּן עָשָׂה מַהֲרִי''ל וְכֵן מַשְׁמַע בַּסְמַ''ג), וַעֲנִיבָה עֲלֵיהֶם. וְצָרִיךְ שֶׁיִּהְיֶה הַקֶּשֶׁר עַל בְּשַׂר שׁוֹקוֹ, וְלֹא עַל אָזְנֵי הַמִּנְעָל, לְכָךְ צָרִיךְ שֶׁיַּחְתֹּךְ בַּמִּנְעָל לְפָנָיו וּלְאַחֲרָיו כְּמוֹ פְּגִימָה, כְּדֵי שֶׁתְּהֵא הָרְצוּעָה הַחוֹזֶרֶת דְּבוּקָה מַמָּשׁ עַל רַגְלוֹ יָחֵף. וִיסַבֵּב הָרְצוּעוֹת פַּעֲמַיִם סָבִיב לַשּׁוֹק, עַד שֶׁיָּשׁוּבוּ רָאשֵׁי הָרְצוּעוֹת (עַל הַשּׁוֹק לְפָנִים) מִמַּעַל לְאָזְנֵי הַמִּנְעָל (הַגָּהוֹת מָרְדְּכַי), עַל הַשּׁוֹק (כט) עָרֹם. וְיִהְיוּ הַקְּשָׁרִים עַל פְּנֵי הַשּׁוֹק וְלֹא מֵאֲחוֹרָיו. וְיַכְנִיס הַקְּשָׁרִים (שֶׁבְּאָזְנוֹ) בַּנְּקָבִים שֶׁבְּאָזְנוֹ הַשְּׁנִיָּה:
 באר היטב  (כט) ערום. וז''ל הלבוש ויכרוך הרצועות סביב הרגל ג''כ מן הארכובה ולמטה היינו במקום שמנעל פתוח מאחורי הרגל שתי חורים ובין החורים הוא שלם יכרוך הארוכות בין הלולאות עד שיגיע באחורי הרגל בחור העליון ויניחם ג''כ שם מכוונות זה אצל זה ואח''כ יכרוך הרצועות פעם ג' סביב הרגל ועד שיגיע למעלה מן הלולאות על גב הרגל שקורין בל''א שינביי''ן דעל שינביי''ן נמי מעל רגלו נקרא. ועיין פרישה הטעם משום דבמקום שפוגעים בו שני הרצועות הארוכות מלפניו ולאחריו כופלין אותו זה על זה מחשב כקשר מש''ה צריך שיהיה אותו הכפילה במקום בשר שוקו אבל מה שמשם והלאה מונח הרצועה על עור המנעל אין קפידא דאין דומה לקשר כלל. ב''ש:


כט מְלַמְּדִין אוֹתָהּ וְאֶת הַיָּבָם לִקְרוֹת, עַד שֶׁהוּא וְהִיא יִהְיוּ רְגִילִים, וְתִהְיֶה יְכוֹלָה לִקְרוֹת ''לֹא אָבָה'' (דְּבָרִים כה, ז) (ל) בִּנְשִׁימָה אַחַת. וְיֵשׁ מִי שֶׁאוֹמֵר, שֶׁצָּרִיךְ גַּם כֵּן שֶׁהוּא יִהְיֶה יָכוֹל לוֹמַר: ''לֹא חָפַצְתִּי'' (דברים כה, ח) בִּנְשִׁימָה אַחַת. וְיִקְרְאוּ אוֹתָהּ, וְהִיא מְעֻמָּד, בִּלְשׁוֹן הַקֹּדֶשׁ: ''מֵאֵן יְבָמִי לְהָקִים לְאָחִיו שֵׁם בְּיִשְׂרָאֵל לֹא אָבָה יַבְּמִי'' (דְּבָרִים כה, ז) וְיִקְרְאוּ אוֹתוֹ, וְהוּא מְעֻמָּד; לֹא חָפַצְתִּי לְקַחְתָּהּ (דְּבָרִים כה, ח) וְיֵשׁ אוֹמְרִים שֶׁצָּרִיךְ שֶׁיְּדַקְדְּקוּ עִמָּהּ שֶׁהִיא תִּקְרָא: ''לֹא אָבָה יַבְּמִי'', בִּנְשִׁימָה אַחַת (טוּר). וְכֵן הוּא הַמִּנְהָג. גַּם בְּ''לֹא חָפַצְתִּי לְקַחְתָּהּ''. וְעַיֵּן לְקַמָּן בְּפֵרוּשׁ הַסֵּדֶר סָעִיף ס''ו:
 באר היטב  (ל) בנשימה א'. וא''צ ליתן ריוח בין האלפי''ן שבלא אבא ב''ח. אם היבם נלעג לשון וערל שפתים ולא יוכל לדבר מבטא האותיות כתקנם וכחתוכם אין בכך כלום מאחר שכך מנהגו לבטא אותם אותיות בשבוש זו היא אמירתו מהרי''ט. ח''ב חא''ה סימן י''ו:


ל יַעֲמֹד אֵצֶל כֹּתֶל אוֹ אֵצֶל עַמּוּד וְיִשָּׁעֵן (לא) בּוֹ, וְיִדְחֹק רַגְלוֹ בַּקַּרְקַע, וְתַתִּיר קִשְׁרֵי הַמִּנְעָל, וְאַחַר כָּךְ הַקְּרָסִים, הַכֹּל בְּיָדָהּ הַיְמָנִית, וְתִתְפֹּס רַגְלוֹ בְּיָדָהּ הַשְּׂמָאלִית, וְתִהְיֶה שׁוֹמֶטֶת הַמִּנְעָל מִן הָעָקֵב בְּיָדָהּ הַיְמָנִית, וְתַחֲלֹץ כָּל הַמִּנְעָל גַּם בְּיָדָהּ הַיְמָנִית, וְכָל זֶה בְּלִי סִיּוּעַ יָד שְׂמָאלִית. וּבְכָל זֶה לֹא תִּהְיֶה יוֹשֶׁבֶת, וְלֹא עַל בִּרְכֶּיהָ, אֶלָּא תִּהְיֶה מְעֻמָּד, וְתָכֹף עַצְמָהּ. וּמַשְׁלֶכֶת הַמִּנְעָל (לב) לָאָרֶץ. חָלְצָה בְּיָדָהּ הַשְּׂמָאלִית אוֹ בְּשִׁנֶּיהָ, כְּשֵׁרָה (טוּר):
 באר היטב  (לא) בו. ומ''מ אומרים לו שלא ישען כ''כ שאם יוטל משענתו יפול דא''כ לא הוי מעומד ס''ח למהר''י מינץ וכ''כ לקמן בס''ח בקצרה סעיף מ''ה: (לב) לארץ. בכח. רש''ל בס''ח:


לא גִּדֶּמֶת, חוֹלֶצֶת בְּשִׁנֶּיהָ: 

לב יֵשׁ אוֹמְרִים, שֶׁאִם לֹא דָּחַק רַגְלוֹ (לג) בַּקַּרְקַע, חֲלִיצָתָהּ פְּסוּלָה:
 באר היטב  (לג) בקרקע. מי שמתחייב לחלץ וטוען שרגליו נפוחות אם יוכל לעמוד על כפות רגליו חייב לחלוץ דשפיר מצי דחיק ואף אם לא יוכל להלך עם המנעל אין חשש הר''ם פדוואה סימן כ''ג. יבם שרגלו עקום ומהלך בצד רגלו ולפעמים דוחק קצת עקבו בארץ חליצתו כשרה רשד''ם חא''ה סימן צ''ו והר''א ששון סי' קמ''ג. יבמה זקוקה ליבם מומר פסח בשתי רגליו עקומות והפוכות לפנים עיין מהר''ם לובלין סימן ל''ו וע''ל סי' קנ''ו ס''ק ג' מש''ש:


לג הִתִּיר הוּא הַקֶּשֶׁר, וְשָׁמְטָה הִיא הַמִּנְעָל מֵרַגְלוֹ; אוֹ שֶׁהִתִּירָה הִיא, וְשָׁמַט הוּא, חֲלִיצָתָהּ פְּסוּלָה. הגה: וְיֵשׁ אוֹמְרִים דַּוְקָא שֶׁאֵינוֹ יָכוֹל לַהֲלֹךְ בּוֹ בְּלֹא קְשִׁירָה; אֲבָל אִם יָכוֹל לַהֲלֹךְ בּוֹ בְּלֹא קְשִׁירָה, וְחָלְצָה אוֹתוֹ, הַחֲלִיצָה כְּשֵׁרָה אַף עַל פִּי שֶׁהוּא הִתִּיר הַקֶּשֶׁר (טוּר בְּשֵׁם הָרֹא''שׁ): 

לד הָיְתָה רַגְלוֹ עֲקֻמָּה לְאָחוֹר, אוֹ הֲפוּכָה עַל צִדָּהּ, אוֹ שֶׁמְּהַלֵּךְ עַל אֶצְבְּעוֹת רַגְלָיו, אֵינוֹ חוֹלֵץ: 

לה חָלְצָה מִן הָאַרְכֻּבָּה וּלְמַטָּה, חֲלִיצָתָהּ כְּשֵׁרָה. מִן הָאַרְכֻּבָּה (לד) וּלְמַעְלָה, חֲלִיצָתָהּ פְּסוּלָה. וְיֵשׁ אוֹמְרִים דְּאַקְּשִׁירָה קָאֵי, שֶׁאִם הָיָה הַקֶּשֶׁר לְמַעְלָה מֵהָאַרְכֻּבָּה, פְּסוּלָה. אֲבָל אִם נִקְטְעָה רַגְלוֹ, אֲפִלּוּ מִן הָאַרְכֻּבָּה וּלְמַטָּה, אֵינוֹ חוֹלֵץ. וְעַל כֵּן לֹא יִהְיֶה הַמִּנְעָל אָרֹךְ עַד לְמַעְלָה מִן הָאַרְכֻּבָּה (מָרְדְּכַי רֵישׁ מִצְוַת חֲלִיצָה). וְיֵשׁ אוֹמְרִים דִּבְנִקְטְעָה רַגְלוֹ (לה) מַיְרֵי, שֶׁאִם נִקְטְעָה לְמַטָּה מֵהָאַרְכֻּבָּה וְנִשְׁאַר כָּל כָּךְ מִשּׁוֹקוֹ שֶׁיָּכוֹל לְהַכְנִיס בּוֹ הַמִּנְעָל וּלְקָשְׁרוֹ לְמַטָּה מֵהָאַרְכֻּבָּה, חוֹלֵץ:
 באר היטב  (לד) ולמעלה. היינו מה שבין השוק לקוליות ולא מה שבין הארכובה הנמכר עם הראש והשוק וכל השוק נקרא מעל רגלו: (לה) מיירי. עיין ב''ש. וכתב הרשב''א כשנקטעה ליבם רגלו צריך לדחוק בשוקו בקרקע:


לו קָרְעָה הַמִּנְעָל מַעַל (לו) רַגְלוֹ, אוֹ שֶׁשְּׂרַפְתּוֹ, (לז) פְּסוּלָה:
 באר היטב  (לו) רגלו. וכ''ש היכא שנקרע המנעל שלא בכונת היבמה. רש''ך ח''ב סימן (כ''א) [נ''ב]: (לז) פסולה. דכתיב וחלצה. ואם קרעה מצד העקב שיעור שלשה או ד' אצבעות אעפ''י שיוכל להלך בו וחלצה אח''כ המנעל לא מהני. הרש''ך שם:


לז הָיָה לָבוּשׁ שְׁנֵי מִנְעָלִים, וְחָלְצָה (לח) הָעֶלְיוֹן, אַף עַל פִּי שֶׁקָּרְעָה הַתַּחְתּוֹן עַד שֶׁנִּתְגַּלֵּית רַגְלוֹ, חֲלִיצָתָהּ פְּסוּלָה. אֲבָל אִם חָלְצָה (לט) שְׁנֵיהֶם, חֲלִיצָתָהּ כְּשֵׁרָה (טוּר):
 באר היטב  (לח) העליון. ואם קרעה העליון ומ''מ קם. ומחמת הקריעה יכולה לשלוף התחתון הוי נמי חליצה פסולה אפילו קרעה לעליון רוב עקב או רוב המנעל שא''י להלך בו מ''מ כיון דקם הוי חליצה פסולה. מיהו אם קרעה לעליון לגמרי וחלצה התחתון הוי חליצה מעליותא עיין ב''ש והרש''ך ח''ב סימן נ''ב: (לט) שניהם. דוקא בפעם א'. ב''ש:


לח תַּעֲמֹד נֶגֶד הַיָּבָם, וְתִירַק בָּאָרֶץ כְּנֶגֶד פְּנֵי הַיָּבָם, רֹק הַנִּרְאֶה לַדַּיָּנִים כְּשֶׁיֵּצֵא מִפִּיהָ עַד שֶׁיַּגִּיעַ לִפְנֵי (מ) הַיָּבָם. וְאִם לֹא רָאוּ הַדַּיָּנִים כְּשֶׁיָּצָא הָרֹק מִפִּיהָ, (מא) כְּשֵׁרָה:
 באר היטב  (מ) יבם. ובתוס' אין מצוה מן המובחר עד שיגיע לארץ. וכן הוא לקמן בס''ח בקצרה. יזהירוה הדיינים שלא תרוק עד שיאמרו לה שתרוק ואם צריכה לרוק תרוק באפרקסותה שלא כנגד היבם ס''ח למהר''י מינץ. ונהגו לכסות פיה בצעיף כדי שלא תרוק. רש''ל בס''ח: (מא) כשרה. כ''כ הרמב''ם בפ''ו מהלכות יבום וחליצה. וכתב המגיד הטעם הואיל ולא אמר רבא אם לא חזו דייני דוקא לאו כלום הוא ע''ש. אע''ג דאמר אמימר האי מאן דחליץ צריך למדחסי' לכרעי' ביבמות דף ק''ג ע''א. ואפ''ה פסק המחבר בסעי' ל''ב אם לא דחק רגלו חליצתו פסולה אע''ג דאמר נמי צריך עיין ב''י וב''ש ס''ק למ''ד ויונעם לך. וב''ח מדייק מתו' ד''ה והחולצת מן הסומא וכו' יבמות דף ק''ג ע''א אם הדיינים לא ראו הרוק פסול ע''ש והב''ח חולק עליו ע''ש. ועיין עוד בב''ח במ''ש דבריש מצות חליצה כתבו התוס' בד''ה זקני שנים וכו'. דב''ד אם לא ראו הרוק אפילו בדיעבד החליצה פסולה ע''ש ודוק היטב לכאורה דברי תוס' בכאן בריש מצות חליצה ד''ה זקני שנים וכו'. סותרים למ''ש בדף ק''ג ע''א בד''ה והחולצת מן הסומא וכו'. וצ''ע:


לט רָקְקָה וּקְלַטְתּוֹ הָרוּחַ קֹדֶם שֶׁהִגִּיעַ נֶגֶד פָּנָיו, כְּגוֹן שֶׁהִיא אֲרֻכָּה מִמֶּנּוּ, צְרִיכָה לִירֹק פַּעַם אַחֶרֶת. אֲבָל לְאַחַר שֶׁהִגִּיעַ הָרֹק נֶגֶד פָּנָיו, אֲפִלּוּ לֹא הִגִּיעַ לָאָרֶץ, כְּשֵׁרָה. לְפִיכָךְ, אִם הוּא אָרֹךְ וְהִיא קְצָרָה, קָרֵינָן בֵּהּ שַׁפִּיר ''בְּפָנָיו'' (דְּבָרִים כה, ט): 

מ יְבָמָה שֶׁרָקְקָה דָּם, אֵינָהּ צְרִיכָה לִירֹק פַּעַם אַחֶרֶת. וְיֵשׁ אוֹמְרִים דְּדַוְקָא (מב) בְּמוֹצֶצֶת, מִשּׁוּם דְּאִי אֶפְשָׁר לָהּ בְּלֹא צִחְצוּחֵי רֹק:
 באר היטב  (מב) במוצצת. ואם רקקה בלא מוצצת. ולא שותת לא מהני. הרשב''א ב''ש:


מא אָכְלָה שׁוּם אוֹ גַּרְגֵּר וְכַיּוֹצֵא בּוֹ, מִדְּבָרִים הַמַּרְבִּים רֹק, וְהָיָה רֹק (מג) זָב מִפִּיהָ, אֵינוֹ כְּלוּם. וְנָהֲגוּ לְמָנְעָהּ מִלֶּאֱכֹל (מד) כְּלוּם. וְכֵן לִשְׁתּוֹת, וּתְמַעֵט בְּדִבּוּר, כְּדֵי שֶׁיָּבֹא הָרֹק מֵעַצְמוֹ. גַּם לֹא תְּנַקֵּר שִׁנֶּיהָ, כְּדֵי שֶׁלֹּא תִּרֹק דָּם (כ''ז בִּסְדָרִים):
 באר היטב  (מג) זב. ל''ד אלא כיון שהרוק בא מחמת דבר אחר לא הוי רקיקה אפילו לא זב. מיהו במוצצת י''ל דמהני לכ''ע. וכתב בש''ג אם רקקה מחמת דבר אחר לא הוי רקיקה כלל ולא נפסלה על האחין. ב''ש: (מד) כלום. טוב שיזהירו היבמה בבוקר וכן בערב שלא תאכל ולא תשתה למחרתו קודם החליצה. ואם למחרתו הוא תענית ציבור א''צ להזהירה מבערב:


מב אַחַר כָּךְ מַקְרִין אוֹתָהּ מְעֻמָּד: ''כָּכָה יֵעָשֶׂה (מה) לָאִישׁ אֲשֶׁר לֹא יִבְנֶה אֶת בֵּית אָחִיו, וְנִקְרָא שְׁמוֹ בְּיִשְׂרָאֵל בֵּית חֲלוּץ הַנָּעַל'' (דְּבָרִים כה, ט י). וּמִצְוָה לְכָל הָעוֹמְדִים לוֹמַר: ''חֲלוּץ הַנַּעַל'', (מו) שָׁלשׁ פְּעָמִים. וְיֵשׁ אוֹמְרִים שֶׁגַּם הַיְבָמָה תֹּאמַר כֵּן:
 באר היטב  (מה) לאיש. כ''ף ראשונה דגושה שניה רפויה. ס''ח להר''י אדרבי: (מו) ג''פ. חלוץ הנעל כאבל. חלוץ הנעל כמנודה. חלוץ הנעל כמורד במצות סיני:


מג נִמְצָא סֵדֶר הַחֲלִיצָה: קוֹרְאָה ''מֵאֵן יְבָמִי'' (דְּבָרִים כה, ז), וְקוֹרֵא ''לֹא חָפַצְתִּי לְקַחְתָּהּ'' (דְּבָרִים כה, ח), וְחוֹלֶצֶת, וְרוֹקֶקֶת, וְקוֹרְאָה ''כָּכָה יֵעָשֶׂה לָאִישׁ'' (דְּבָרִים כה, ט י) וְאֵין הַסֵדֶר מְעַכֵּב. וְלֹא עוֹד, אֶלָּא אֲפִלּוּ לֹא קָרְאָה וְלֹא רָקְקָה, אֶלָּא שֶׁחָלְצָה בִּלְבַד, הַחֲלִיצָה כְּשֵׁרָה. בַּמֶּה דְּבָרִים אֲמוּרִים, כְּשֶׁהָיוּ יְכוֹלִים לְדַבֵּר, שֶׁהֲרֵי הֵם רְאוּיִם לִקְרוֹת. אֲבָל אִלֵּם וְאִלֶּמֶת וּקְטַנָּה, אֵינָם חוֹלְצִין, וְאִם חָלְצוּ, חֲלִיצָתָן פְּסוּלָה; וְאֵינָהּ כְּשׁוֹטֶה וְקָטָן, שֶׁלֹּא עָשׂוּ כְּלוּם, שֶׁאֵינָהּ נִפְסֶלֶת לָאַחִים וִיכוֹלָה לְהִתְיַבֵּם לָהֶם אוֹ לוֹ. וְיֵשׁ אוֹמְרִים דְּהוּא הַדִּין לַחֲלִיצַת חֵרֵשׁ וְחֵרֶשֶׁת שֶׁאֵינָהּ כְּלוּם. וְיֵשׁ אוֹמְרִים שֶׁחֲלִיצָתָן פְּסוּלָה, כְּמוֹ שֶׁל אִלֵּם וְאִלֶּמֶת:

מד צָרִיךְ שֶׁיְּכַוְּנוּ הַיָּבָם (מז) וְהַיְבָמָה שֶׁתְּהֵא מֻתֶּרֶת לְזָר בַּחֲלִיצָה זוֹ. נִתְכַּוֵּן הוּא וְלֹא הִיא, אוֹ הִיא וְלֹא הוּא, לֹא הֻתְּרָה; אֲבָל חֲלִיצָה פְּסוּלָה הִיא לְפָסְלָהּ עַל הָאַחִים. לְפִיכָךְ, יְבָמָה שֶׁגָּדְלָה בֵּין הָאַחִים, וְרָאִינוּ שֶׁחָלְצָה נַעֲלוֹ שֶׁל אֶחָד מֵהֶם, אֲסוּרָה לְהִתְיַבֵּם, שֶׁמָּא כִּוְּנוּ לְשֵׁם חֲלִיצָה; וּצְרִיכָה חֲלִיצָה כְּשֵׁרָה, לְהַתִּירָהּ לְזָר; אֲבָל כָּל זְמַן שֶׁלֹּא רָאִינוּ שֶׁחָלְצָה לְאֶחָד מֵהֶם, מֻתֶּרֶת לְהִתְיַבֵּם, וְאֵין חוֹשְׁשִׁין שֶׁמָּא חָלְצָה:
 באר היטב  (מז) והיבמה. הראנ''ח לא רצה שתחלוץ אשה אוננת אפילו במקום עיגון וה''ה אם האיש אונן וטעמו כי בהיותם אוננין אינם יכולין לכווין ומהרי''ט ח''ב חא''ה סימן י''ו כתב הטעם משום דהחליצה מצוה מן התורה ואונן פטור מכל המצות בתורה ואם רצה להחמיר על עצמו אינו רשאי וכתב הכנה''ג בי''ד סימן שמ''א ונ''מ בין הטעמים אם יוכל לחלוץ לאבל תוך שבעה או מיד לאחר הקבורה ע''ש. ובתשובת חכם צבי סימן א' הקשה ע''ז אם כדבריו אין לך אשה שכשירה ליבום שהרי הוא והיא נעשים אוננים וקי''ל כל יבמה שאין אני קורא בה בשעת נפילה יבמה יבא עליה וכו'. ע''ש לכאורה אישתמיטתי' לי' תוס' זה ואחות אשת וכו'. יבמות דף ב' ע''א אין להקשות דנדה וכו' ע''ש ודו''ק:


מה וְכֵן אִם רָקְקָה לִפְנֵי הַיָּבָם בִּפְנֵי (מח) בֵּית דִּין, נִפְסְלָה מִלְּהִתְיַבֵּם. וְיֵשׁ מִי שֶׁאוֹמֵר, דְּהָנֵי מִלֵּי כְּשֶׁרָקְקָה רֹק, אֲבָל אִם רָקְקָה דָּם, וְאֵין רֹק מְעֹרָב בּוֹ, אֵינָהּ נִפְסֶלֶת בְּכָךְ:
 באר היטב  (מח) ב''ד. דוקא בפני ב''ד המזומנין לכך הרב בצלאל סימן כ''ח. יבם שרוצה ליבם ליבמתו ורקקה בפניו בפני ב''ד כדי שתאסור עליו עיין כנה''ג בהגהת הטור סעיף ק''ח. וב''ש ס''ק מ''ה:


מו יֵשׁ מִי שֶׁאוֹמֵר, שֶׁיֵּשׁ לִזָּהֵר שֶׁלֹּא תִּירֹק הַיְבָמָה לִפְנֵי הַיָּבָם קֹדֶם חֲלִיצָה, כְּדֵי שֶׁלֹּא תְּהֵא חֲלִיצָה פְּסוּלָה וּתְהֵא צְרִיכָה לַחֲזֹר עַל כָּל הָאַחִים: 

מז אִם קָרְאָה לְבַד, לֹא נִפְסְלָה בְּכָךְ מִלְּהִתְיַבֵּם: 

מח הַסוּמָא, אֵינוֹ חוֹלֵץ (מט) לְכַתְּחִלָּה. וְאִם חָלַץ, חֲלִיצָתוֹ כְּשֵׁרָה. וְיֵשׁ מִי שֶׁאוֹמֵר, שֶׁאִם אֵין אָח אֶלָּא הוּא, חוֹלֶצֶת לְכַתְּחִלָּה, כְּדֵי שֶׁלֹּא תִּתְעַגֵּן (ב''י מ''כ). וְלֹא מִקְּרֵי סוּמָא, אֶלָּא בִּשְׁתֵּי עֵינָיו (הַגָּהוֹת מַיְמוֹנִי פ''ד):
 באר היטב  (מט) לכתחלה. כ''כ הרמב''ם וצריך ישוב למה פסוק דחליצת מנעל הוא מיושב לכתחלה כדאי' שם בפ''ד ובחליצת סומא דווקא דיעבד הא תרווייהו קא חשוב בחד בריית' ביבמות דף ק''ג ע''א בין יושב בין מוטה והחולצת מן הסומא חליצתו כשרה. ומ''ש הא מהא. ואפשר לומר מדמקש' על אמימר שם והתניא בין עומד בין יושב וכו' ואי אמרינן דיושב דוקא דיעבד הוא א''כ מה מקשה הא בדיעבד כשר נמי אי לא דחק רגלו בארץ להרמב''ם כדאי' במגי''ד שם. ודו''ק:


מט קְטַנָּה שֶׁחָלְצָה לְגָדוֹל, חֲלִיצָתָהּ פְּסוּלָה וְנִפְסְלָה עַל כָּל הָאַחִים. וּכְשֶׁתַּגְדִּיל, תַּחֲלֹץ מֵאֶחָד מֵהֶם, וְאֵינָהּ צְרִיכָה לַחֲזֹר עַל כָּל הָאַחִים: 

נ חֲלִיצָה מֻטְעֵת, שֶׁאוֹמְרִים לוֹ: חֲלֹץ לָהּ עַל מְנָת שֶׁתִּתֵּן לְךָ מָאתַיִם זוּז, הַחֲלִיצָה כְּשֵׁרָה, אֲפִלּוּ אֵינָהּ נוֹתֶנֶת לוֹ כְּלוּם, וַאֲפִלּוּ כָּפַל הַתְּנַאי. וַאֲפִלּוּ אָמַר לָהּ בִּשְׁעַת הַחֲלִיצָה: עַל מְנָת שֶׁלֹּא תִּנָּשְׂאִי לְאִישׁ, וְכָפַל תְּנָאוֹ, אֵינוֹ כְּלוּם (תְּשׁוּבַת הָרֹא''שׁ כְּלָל נ''ב). וְאַף עַל פִּי שֶׁהַחֲלִיצָה כְּשֵׁרָה אַף אִם לֹא תִּתֵּן לוֹ, מִכָּל מָקוֹם חַיֶּבֶת לִתֵּן לוֹ, כִּשְׁאָר שְׂכַר שָׂכִיר לַעֲשׂוֹת מְלַאכְתָּן. אֲבָל אִם יֵשׁ טַעֲנָה שֶׁאֵינָהּ חֲפֵצָה בּוֹ מִפְּנֵי שֶׁאֵינוֹ הָגוּן לָהּ, וְהוּא חַיָּב לַחֲלֹץ אֶלָּא שֶׁאֵינוֹ רוֹצֶה, וְהִטְעוּהוּ שֶׁיַּחֲלֹץ לָהּ עַל מְנָת שֶׁתִּתֵּן לוֹ מָאתַיִם זוּז, אֵינָהּ חַיֶּבֶת לִתֵּן לוֹ כְּלוּם. אֲבָל אִם נָתְנָה לוֹ הַמָּעוֹת אוֹ הִשְׁלִישָׁה לוֹ (נ) הַמָּעוֹת, אֵינָהּ יְכוֹלָה לַחֲזֹר (תְּשׁוּבַת רַשְׁבָּ''א אֶלֶף ר''מ). וְעַיֵּן לְעֵיל רֵישׁ סִימָן קס''ה:
 באר היטב  (נ) המעות. ואם מסרה מודעה אינה מחויבת ליתן לו כלום. רש''ל סי' כ''ד ועיין ב''ש:


נא אָמְרוּ לוֹ: חֲלֹץ לָהּ וּבְכָךְ אַתָּה כּוֹנְסָהּ, אוֹ שֶׁאָמְרוּ לֵהּ: חֲלֹץ לָהּ שֶׁזּוֹ מִצְוָה הִיא וְאֵינָהּ מַפְסֶדֶת עָלֶיךָ כְּלוּם, וְאִם תִּרְצֶה אַחַר כָּךְ לְיַבֵּם, תְּיַבֵּם, וְכַיּוֹצֵא בִּדְבָרִים אֵלּוּ, אֵינָהּ חֲלִיצָה לְהַתִּירָהּ, כֵּיוָן שֶׁלֹּא נִתְכַּוֵּן לְהַתִּירָהּ, אֲבָל נִפְסְלָה בְּכָךְ מִלְּהִתְיַבֵּם, וְכוֹפִין אֲפִלּוּ בְּשׁוֹטִים לַחֲלֹץ לָהּ חֲלִיצָה כְּשֵׁרָה: 

נב אָמְרוּ לוֹ: הָאִשָּׁה הַזֹּאת אֵינָהּ רוֹצָה בְּךָ דֶּרֶךְ יִבּוּם, אֶלָּא חֲלֹץ לָהּ וַעֲקֹר זִקָּתָהּ הֵימֶנָּה וְהִיא נִשֵּׂאת לְךָ דֶּרֶךְ נִשּׂוּאִין, יֵשׁ מִי שֶׁאוֹמֵר שֶׁחֲלִיצָתָהּ כְּשֵׁרָה:

נג דִּין חֲלִיצָה מְעֻשֵּׂית עַל יְדֵי יִשְׂרָאֵל אוֹ עַל יְדֵי עכו''ם, דִּינָהּ כְּדִין גֵּט מְעְשֶּׂה, שֶׁנִּתְבָּאֵר בְּסִימָן קל''ד. וְעַיֵּן לְעֵיל סִימָן זֶה סָעִיף י''ג: 

נד ֹ מָסַר מוֹדָעָא עַל הַחֲלִיצָה, אֵינָהּ חֲלִיצָה בְּטֵלָה, אֶלָּא חֲלִיצָה פְּסוּלָה הִיא: 

נה חֲלִיצָה פְּסוּלָה פּוֹסֶלֶת עַל כֹּל הָאַחִים, וּפוֹסֶלֶת לִכְהֻנָּה, וְאוֹסֶרֶת עָלָיו כָּל קְרוֹבוֹתֶיהָ, וְאֵינָהּ נִשֵּׂאת לְזָר עַד שֶׁתַּחֲלֹץ חֲלִיצָה כְּשֵׁרָה. עָבְרָה וְנִשֵּׂאת לְזָר קֹדֶם שֶׁתַּחֲלֹץ, חוֹלֵץ לָהּ חֲלִיצָה כְּשֵׁרָה וְהִיא תַּחַת בַּעְלָהּ, וְאֵין מוֹצִיאִין אוֹתָהּ מִמֶּנּוּ, מִכָּל מָקוֹם מַפְרִישִׁין אוֹתָהּ מִבַּעְלָהּ עַד שֶׁיַּחֲלֹץ לָהּ הַיָּבָם: 

נו לְאַחַר שֶׁחָלְצָה, כּוֹתְבִין לָהּ בֵּית דִּין שֶׁחָלְצָה (נא) בִּפְנֵיהֶם, גֵּט חֲלִיצָה. וְאִם לֹא כְּתָבוּהוּ לָהּ, כָּל שְׁנַיִם שֶׁרָאוּ הַחֲלִיצָה יְכוֹלִים לְכָתְבוֹ, אַף עַל פִּי שֶׁאֵינָם מַכִּירִים לֹא הַיָּבָם וְלֹא הַיְבָמָה; שֶׁבֵּית דִּין לֹא חָלְצוּ בִּפְנֵיהֶם אִם לֹא הָיוּ מַכִּירִים. וּצְרִיכִין לְשַׂרְטְטוֹ, מִפְּנֵי מִקְרָאוֹת שֶׁבּוֹ. וְעַיֵּן לְקַמָּן בְּפֵרוּשׁ הַסֵּדֶר סָעִיף ל''ה: (אָמַר הַמַּגִּיהַּ גַּם פֹּה בְּסֵדֶר חֲלִיצָה כָּל מָקוֹם שֶׁלֹּא נִזְכַּר בַּהַגָּהוֹת שֵׁם אוֹמְרָהּ, סְתָמָן כְּפֵרוּשָׁן שֶׁהֵם לְקוּחִים מֵהַסְדָרִים וּבִפְרָט מִסֵדֶר מהר''י מַרְגָּלִיוֹת):
 באר היטב  (נא) בפניהם. ואנו אין נוהגין לכתוב גט חליצה מאחר שחולצת ברבים אינה צריכה לשטר ראייה מהר''י מרגלית. ורש''ל בס''ח כתב שמנהג יפה הוא לכותבו:




סדר חליצה בקצרה
ובו נ''ז סעיפים 
א מִצְוַת חֲלִיצָה בְּג' דַּיָּנִים, אֲפִלּוּ הֵם הֶדְיוֹטוֹת, וּבִלְבַד שֶׁיִּהְיוּ יוֹדְעִים (א) לְהַקְרוֹת. וּלְכַתְּחִלָּה (ב) נוֹהֲגִין שֶׁהֶחָכָם שֶׁבָּעִיר עִם שְׁנֵי חֲשׁוּבֵי הָעִיר הֵם הַדַּיָּנִים. גַּם לוֹקְחִים הַשְּׁנַיִם שֶׁמּוֹסִיפִין, מֵחֲשׁוּבֵי הַקָּהָל; וְשֶׁלֹּא יִהְיוּ (ג) סוּמִין אֲפִלּוּ בְּאַחַת מֵעֵינֵיהֶם. וְיֵשׁ מַחֲמִירִים שֶׁלֹּא יִהְיֶה בָּהֶם שׁוּם מוּם. וְטוֹב שֶׁיְּהַרְהֲרוּ כָּל הַחֲמִשָּׁה תְּשׁוּבָה בְּלִבָּם, בְּאוּלַי חָטְאוּ וּפְסוּלִין לָדוּן:
 באר היטב  (א) להקרות. ואפילו שאין רב מומחה עליהם: (ב) נוהגין וכו'. אבל בדיעבד אפי' חלצה בפני עמי הארץ חליצתה כשרה. פוסקים: (ג) סומים. אם הדיינים שאצל החליצה אינם יכולים לראות כ''א ע''י בתי עינים שקורין ברי''ל בל''א כשרים הם דלא הוי כסומין שבות יעקב ח''א שאלה קכ''ו. וכ''כ בתשובת דבר שמואל:


ב וְצָרִיךְ שֶׁיִּהְיוּ שְׁלָשְׁתָּם אֶזְרְחֵי (ד) יִשְׂרָאֵל; כְּלוֹמַר, שֶׁשּׁוּם אֶחָד מֵהֶם לֹא יִהְיוּ אָבִיו אוֹ אִמּוֹ (ה) גֵּרִים:
 באר היטב  (ד) ישראל. הרב והתלמיד נמנין לשנים ע''ל בה''ח ס''ק ה': (ה) גרים. מיהו אם זקנם או זקנתם גר אין לחוש. בני האנוסים חזקתם שהם מבני ישראל כנה''ג ועיין בס''ח ס''ק ה':


ג וְשֶׁלֹּא יִהְיוּ קְרוֹבִים זֶה לְזֶה, וְלֹא לַיָּבָם וִיבָמָה; וַאֲפִלּוּ אִם נְשׂוּאִים שְׁתֵּי בְּנוֹת (ו) אַחִים, אוֹ שְׁתֵּי בְּנוֹת אֲחָיוֹת, אוֹ אִשָּׁה וּבַת אֲחוֹתָהּ, יֵשׁ לְהַקְפִּיד, מִפְּנֵי מַרְאִית הָעַיִן. וְעַיֵּן לְעֵיל רֵישׁ סִימָן זֶה סָעִיף א':
 באר היטב  (ו) אחים. דהוי תרי בעל וראשון בשלישי נמי פסול. רב שפסול להיות דיין מחמת קורבה אם יוכל לעמוד ע''ג ג' הדיינין לסדר החליצה ע''ל בס''ח ס''ק ג':


ד וְשֶׁלֹּא יְהֵא שׁוּם אֶחָד מֵהֶם פָּסוּל לָדוּן דִּינֵי (ז) מָמוֹנוֹת. וְעַיֵּן לְעֵיל סָעִיף ב' רֵישׁ הַסִּימָן:
 באר היטב  (ז) ממונות. וגר פסול אפילו לחליצת גרים:


ה אַחַר שֶׁיִּוָּעֲדוּ יַחַד הַג' דַּיָּנִים, יוֹסִיפוּ עֲלֵיהֶם שְׁנַיִם לְפִרְסוּמֵי מִלְּתָא, וַאֲפִלּוּ הֵם עַמֵּי הָאָרֶץ שֶׁאֵינָם יוֹדְעִים לְהַקְרוֹת, אוֹ שֶׁהֵם קְרוֹבִים קֻרְבָה שֶׁאֵינָהּ פּוֹסֶלֶת מִן הַדִּין; אֲבָל כָּל שְׁאָר דְּבָרִים פּוֹסְלִים בָּהֶם כְּמוֹ בִּשְׁלשָׁה (ח) הָרִאשׁוֹנִים. וּלְכַתְּחִלָּה לֹא יִהְיוּ אֵלּוּ הַשְּׁנַיִם קְרוֹבִים לַדַּיָּנִים:
 באר היטב  (ח) הראשונים. היינו לכתחלה אבל בדיעבד כיון שהג' הראשונים מיוחדים להדיינים והם כשרים לא נפסלה החליצה אם נמצא פיסול בשני' שהוסיפו פירוש ס''ח סעיף י''א:


ו וְיִקְבְּעוּ מָקוֹם (ט) לַחֲלִיצָה, שֶׁיֹּאמְרוּ הַג' לַשְּׁנַיִם הַנּוֹסָפִים: נֵלֵךְ לְמָחָר וְנֵשֵׁב בְּמָקוֹם פְּלוֹנִי כְּדֵי לַחֲלֹץ שָׁם. הגה: וְנוֹהֲגִין שֶׁהוֹלְכִים לַמָּקוֹם שֶׁרוֹצִים לֵישֵׁב שָׁם לְמָחָר, וְיוֹשְׁבִים (י) מְעַט. וְנוֹהֲגִין שֶׁגַּם הַשְּׁנַיִם הַנּוֹסָפִים הוֹלְכִים עִם הַבֵּית דִּין, אֲבָל אֵינוֹ מְעַכֵּב, רַק שֶׁהַב''ד יֹאמְרוּ אֶל הַשְּׁנַיִם שֶׁיֵּלְכוּ, וְהוֹלְכִין שָׁם אֵלּוּ הַג', סָגֵי (כֵּן מַשְׁמַע בְּה''מ). וְיֵשׁ אוֹמְרִים שֶׁאֲפִלּוּ הַהֲלִיכָה אֵינָהּ מְעַכֶּבֶת, רַק שֶׁיֹּאמְרוּ שֶׁלְּמָחָר יֵלְכוּ לַחֲלֹץ בְּמָקוֹם פְּלוֹנִי (א''ז). וְאֵין צָרִיךְ שֶׁכָּל ג' דַּיָּנִים יְדַבְּרוּ כָּךְ, אֶלָּא הַגָּדוֹל שֶׁבַּג' אוֹמֵר וּמְדַבֵּר בְּעַד שְׁנֵי חֲבֵרָיו (ב''י מ''כ). מִיהוּ, יֵשׁ מַחֲמִירִין שֶׁכָּל הַג' יְדַבְּרוּ כָּךְ. וְעַיֵּן לְקַמָּן בְּפֵרוּשׁ הַסֵּדֶר סָעִיף י''ב):
 באר היטב  (ט) לחליצה. אף במקום שיש ב''ד קבוע בכל יום: (י) מעט. נ''ל שצריכין לישב שם כדרך שיושבין למחר ביום החליצה. הג' דיינים הראשונים בספסל א' הגדול באמצע והשני לימינו והג' לשמאלו והב' הנוספים רחוק מהם מעט מן הצד כנה''ג בס''ח בדיעבד אם חלצו ולא קבעו מקום החליצה כשרה. רמב''ם וטור:


ז קְבִיעוּת מָקוֹם, צָרִיךְ שֶׁיִּהְיֶה בְּעֶרֶב יוֹם שֶׁלִּפְנֵי (יא) הַחֲלִיצָה. וְעַיֵּן לְקַמָּן בְּפֵרוּשׁ בְּסֵדֶר סָעִיף ט''ו:
 באר היטב  (יא) החליצה. בין מנחה למעריב והקהל שותקים ואינם מתפללים ערבית עד אחר שקובעים מקום. ואם קבעו מקום בלילה אין חשש. ואם לא קבעו מבערב שלפניו טוב לקבוע ביום החליצה משחרית קודם יציאה מבה''כ מלקבוע בלילה כנה''ג בס''ח. מצאתי כתוב בשם מהר''י מברונא אם אירע עיכוב שלא יוכל לחלוץ באותו יום בטל קביעות הלילה וצריך לקבוע פעם שנית וכן שלישית ורביעית וע''ל בס''ח ס''ק ס' מש''ש בשם הת''ה ומ''ש ע''ז:


ח אִם הַחֲלִיצָה בְּיוֹם רִאשׁוֹן, אֵין קוֹבְעִים מָקוֹם בְּיוֹם הַשַּׁבָּת, כִּי אִם (יב) מֵעֶרֶב שַׁבָּת:
 באר היטב  (יב) בע''ש. קודם ברכו:


ט הַמָּקוֹם שֶׁיִּקְבְּעוּ לַחֲלֹץ שָׁם, צָרִיךְ שֶׁיִּהְיֶה בְּגֹבַהּ שֶׁל עִיר, כְּלוֹמַר: מָקוֹם (יג) מְפֻרְסָם:
 באר היטב  (יג) מפורס'. כגון לחצר בה''כ. או בבית החכם דיינא דמתא וכיוצא בזה. ואם נהגו לחלוץ בבית החלוצה אין חשש. כנה''ג:


י בַּיּוֹם שֶׁקּוֹבְעִים מָקוֹם, שׁוֹלְחִים הַדַּיָּנִים לְהַזְהִיר לַיְבָמָה שֶׁבְּיוֹם הַחֲלִיצָה לֹא (יד) תֹּאכַל וְלֹא תִּשְׁתֶּה שׁוּם דָּבָר עַד שֶׁתַּחֲלֹץ. הגה: גַּם שֶׁלֹּא תִּירֹק לִפְנֵי (טו) הַבֵּית דִּין שֶׁחוֹלֶצֶת לִפְנֵיהֶם, וְשֶׁלֹּא תְּדַבֵּר הַרְבֵּה, (וְשֶׁלֹּא) תְּנַקֵּר שִׁנֶּיהָ קֹדֶם הַחֲלִיצָה. וְכֵן חוֹזְרִין וּמַזְהִירִין אוֹתָהּ עַל אֵלּוּ הַדְּבָרִים, בְּשַׁחֲרִית קֹדֶם הַחֲלִיצָה גַּם כֵּן. וְנוֹהֲגִין שֶׁיִּרְחַץ הַיָּבָם רַגְלוֹ קֹדֶם יוֹם הַחֲלִיצָה, כְּדֵי שֶׁיְּהֵא בְּקַל לִרְחֹץ בְּיוֹם הַחֲלִיצָה. גַּם טוֹב שֶׁיָּסִיר צִפָּרְנֵי רַגְלוֹ. גַּם יַחְקְרוּ בַּיּוֹם הַהוּא אִם הֵם גְּדוֹלִים וּרְאוּיִם לַחֲלֹץ. גַּם שְׁאָר הַדְּבָרִים שֶׁצְּרִיכִין לַחֲקֹר, יוֹתֵר טוֹב הוּא לְחָקְרָן כֻּלָּם בַּיּוֹם שֶׁקֹּדֶם הַחֲלִיצָה. גַּם יְלַמְּדוּ הַיָּבָם וְהַיְבָמָה לְהַקְרוֹת כָּרָאוּי בִּנְשִׁימָה אַחַת (כָּל זֶה בִּסְדָרִים):
 באר היטב  (יד) תאכל. אם יום החליצה הוא תענית ציבור א''צ להזהירה על כך: (טו) הב''ד. ואם צריכה לרוק תלך מלפני הב''ד והיבם ותבלענו באפרקסותא:


יא אֵין חוֹלְצִין בַּלַּיְלָה, וְלֹא בְּשַׁבָּת וְלֹא בְּיוֹם טוֹב, וְלֹא בְּעַרְבֵי שַׁבָּתוֹת וְיָמִים טוֹבִים אֲבָל בְּחֹל הַמּוֹעֵד חוֹלְצִין (ב''י): 

יב בְּיוֹם הַחֲלִיצָה (טז) יָבֹאוּ הַחֲמִשָּׁה דַּיָּנִים לַמָּקוֹם שֶׁקָּבְעוּ, וְהַשְּׁלשָׁה דַּיָּנִים הָרִאשׁוֹנִים יֵשְׁבוּ עַל סַפְסָל אֶחָד הַגָּדוֹל בָּאֶמְצַע. וְהַשְּׁנַיִם הַנּוֹסָפִים יֵשְׁבוּ מִכְּנֶגְדָּם בְּסַפְסָל אַחֵר, וְיֵשׁ אוֹמְרִים שֶׁהֵם יוֹשְׁבִים מִן הַצַּד, וְכֵן נוֹהֲגִין. וְהַיָּבָם וְהַיְבָמָה עוֹמְדִים (יז) בָּאֶמְצַע. הגה: וְהַיָּבָם וְהַיְבָמָה יֵלְכוּ אֶל הַדַּיָּנִים, וְלֹא הַדַּיָּנִים אֶצְלָם, שֶׁנֶּאֱמַר: ''וְעָלְתָה יְבִמְתּוֹ הַשַּׁעְרָה'' (דְּבָרִים כה, ז). מִיהוּ, אִם הַדַּיָּנִים הָלְכוּ אֶצְלָם, אֵין הַחֲלִיצָה פְּסוּלָה:
 באר היטב  (טז) יבאו. ביום החליצה קודם התפלה ראוי ונכון לגדול שבדיינים לשלוח שליח ב''ד ליבם וליבמה להזהירם על מה שהזהירום אתמול בערב בשעת הקביעות. כנה''ג: (יז) באמצע. לאו עומדים על רגליהם קאמר דאכתי לא מטי זמן עמידה עד שעת קריאה אלא כלומר יושבים. א''נ עומדים על רגליהם ממש קאמר ואשעת קריאה וחליצה קאי. פירוש ס''ח סעיף כ''ב:


יג מְבִיאִים עוֹד אֲנָשִׁים שֶׁיִּהְיוּ שָׁם בְּעֵת הַחֲלִיצָה, וּלְפָחוֹת יִהְיוּ ה', שֶׁנִּמְצָא עִם הַדַּיָּנִים הֵם עֲשָׂרָה. הגה: וְלָכֵן נוֹהֲגִין עַכְשָׁו שֶׁהוֹלְכִים לַחֲלֹץ מִיָּד אַחַר יְצִיאַת בֵּית הַכְּנֶסֶת שַׁחֲרִית, דְּאָז אִכָּא רֹב עַם, וְהַגָּדוֹל שֶׁבָּהֶם אוֹמֵר לַחֲבֵרוֹ בָּרַבִּים: נֵלֵךְ לַחֲלֹץ בַּמָּקוֹם שֶׁקָּבַעְנוּ אֶתְמוֹל: 

יד וְכָל הַבָּאִים שָׁם צְרִיכִין לֵישֵׁב מֵרָחוֹק (יח) מֵהַדַּיָּנִים. הגה: וְלֹא יֵשֵׁב שׁוּם אָדָם עַל סַפְסָלִים שֶׁיּוֹשְׁבִים הַדַּיָּנִים שֶׁחוֹלְצִים לִפְנֵיהֶם. גַּם בּוֹרְרִים שְׁנֵי עֵדִים כְּשֵׁרִים וּמַעֲמִידִים אוֹתָם אֵצֶל הַסַּפְסָלִים, לַחֲקֹר אוֹתָם עַל הַיָּבָם וְהַיְבָמָה אִם רְאוּיָה לַחֲלֹץ. וְהַיָּבָם יִתְעַטֵּף עַצְמוֹ כְּאָבֵל, וְכֵן הַיְבָמָה תִּתְעַטֵּף:
 באר היטב  (יח) מהדיינים. אפי' מהשנים הנוספין. כנה''ג ס''ח:


טו יַזְהִירוּ בֵּית דִּין אֶת (יט) הַיְבָמָה שֶׁלֹּא תִּירֹק בִּפְנֵי הַיָּבָם עַד שֶׁתַּחֲלֹץ. הגה: גַּם יִזָּהֲרוּ מְאֹד שֶׁלֹּא תַּעֲלֶה בְּיָדָן חֲלִיצָה פְּסוּלָה, שֶׁלֹּא תִּצְטָרֵךְ לַחֲלֹץ אַחַר כָּךְ מִכָּל הָאַחִין (הַגָּהוֹת אַלְפָסִי סוֹף מִצְוַת חֲלִיצָה) וְע''ל סִימָן ק''ע:
 באר היטב  (יט) היבמה וכו'. ואם צריכה לרוק תרוק באפרקסותא שלא בפני ב''ד והיבם. ונהגו לכסות פניה בצעיף כדי שלא תרוק. יאמר הגדול שבדיינים לחבירו אתמול חקרנו שאין שום קורבה בינינו ולא ליבם וליבמה. גם להרהר תשובה אם ח''ו חטא א' ממנו באופן שלא ישאר בנו שום פסול וטוב להתודות אבל חטאנו. כנה''ג ס''ח:


טז צָרִיךְ שֶׁהַיָּבָם וְהַיְבָמָה לֹא יְהֵא שׁוּם אֶחָד מֵהֶם (כ) קָטָן, וְלֹא חֵרֵשׁ שֶׁאֵינוֹ שׁוֹמֵעַ וְאֵינוֹ מְדַבֵּר, וְלֹא אִלֵּם, וְלֹא (כא) שׁוֹטֶה:
 באר היטב  (כ) קטן. פחות מי''ג שנים ויום א' ביבם. והיבמה פחות מי''ב ויום א'. ושיהיה להם ב' שערות ושיעור אורך השערות שסומכין עליהם. כרוחב אצבע שקורין אמה. ואם יש להם בנים א''צ אל הסימנים. וכן אם היבם נתמלא זקנו או שיש ליבמה דדים גדולים א''צ אל הבדיקה ע''ל בה''ח ס''ק י''ב י''ג מש''ש: (כא) שוטה. הפתאים ביותר שכתב הרמב''ם בפ''ט מהלכות עדות שאין עדותן עדות חליצת' חליצה. מהרי''ט ח''ב חא''ה סימן י''ו:


יז צָרִיךְ שֶׁלֹּא יְהֵא הַיָּבָם הַחוֹלֵץ (כב) סוּמָא, אִם יֵשׁ לוֹ אָח שֶׁאֵינוֹ סוּמָא:
 באר היטב  (כב) סומא. ואם אין לו אח אחר אפי' סומא בב' עיניו חולץ. י''א אפי' אם יש לו שאר מומי הגוף אינו חולץ כשיש אח שלם בגופו ואם אין לו אח אחר יחלוץ הוא. כנה''ג בס''ח:


יח צָרִיךְ שֶׁלֹּא תְּהֵא רֶגֶל הַיָּבָם עֲקֻמָּה לְאָחוֹר אוֹ הֲפוּכָה עַל צִדָּהּ, וְגַם שֶׁלֹּא יְהֵא מְהַלֵּךְ עַל אֶצְבְּעוֹת רַגְלָיו: 

יט אִם הַיָּבָם הוּא גֵּר, צָרִיךְ שֶׁיֵּדְעוּ אִם הָיְתָה הוֹרָתוֹ וְהוֹרַת אָחִיו הַמֵת, וְלֵידָתָם, בִּקְדֻשָּׁה: 

כ צָרִיךְ שֶׁיֵּדְעוּ אִם הִנִּיחַ הַמֵּת (כג) זֶרַע. הגה: וְכָל הַחֲקִירוֹת אֵלּוּ שׁוֹאֲלִים הָעֵדִים בִּשְׁעַת הַחֲלִיצָה, כְּדֵי שֶׁיִּתְפַּרְסֵם הָעִנְיָן בָּרַבִּים. וְכֵן הוּא בְּסֵדֶר חֲלִיצָה לִשְׁאֹל הָעֵדִים מִכָּל מַה שֶּׁכָּתוּב כָּאן מִתְּחִלַּת סִימָן ט''ז עַד סִימָן כ''ח, וְאוֹמְרִים גַּם כֵּן בָּרַבִּים שֶׁכְּבָר שָׁאֲלוּ מֵאֶתְמוֹל עַל סִימָנֵי הָאִישׁ וְהָאִשָּׁה שֶׁהֵם גְּדוֹלִים:
 באר היטב  (כג) זרע. אפי' מאחר פוטר את אשתו מן החליצה ומן היבום אבל בנו מן השפחה ומן הנכרית אינו פוטר:


כא צָרִיךְ שֶׁיֵּדְעוּ בֵּית דִּין אִם יָבָם זֶה הוּא אֲחִי הַמֵּת מֵאָב, וְאִם הָיְתָה לָהֶם יְשִׁיבָה אַחַת בָּעוֹלָם: 

כב צָרִיךְ שֶׁיֵּדְעוּ אִם יָבָם זֶה הוּא גְּדוֹל הָאַחִים: 

כג צָרִיךְ שֶׁיֵּדְעוּ אִם הִיא זֹאת אֵשֶׁת הַמֵּת אָחִיו שֶׁל זֶה: 

כד לְהָעִיד עַל דְּבָרִים (כד) אֵלּוּ נֶאֱמָן עֵד אֶחָד, וַאֲפִלּוּ אִשָּׁה אוֹ עֶבֶד אוֹ שִׁפְחָה, אוֹ קָטָן שֶׁהוּא מַכִּיר (כה) וְנָבוֹן:
 באר היטב  (כד) אלו. שנזכרו מסעי' כ' עד כאן: (כה) ונבון. ובשעת הדחק חולצין אעפ''י שאין מכירין אותו או אותה פירוש ס''ח וכ''כ הכנה''ג. עדות מפי כתב מהני לעדות זה. י''א דאין אשה וקרוב נאמנים אלא שלא בשעת מעשה ויש לחוש לדבריו וע''ל בה''ח ס''ק י''א:


כה צָרִיךְ שֶׁיֵּדְעוּ בֵּית דִּין אִם יֵשׁ צ''ב יוֹם שֶׁמֵּת (כו) הַבַּעַל. וְעַיֵּן לְקַמָּן בְּפֵרוּשׁ הַסֵּדֶר סִימָן ל''ט:
 באר היטב  (כו) הבעל. גם בזה סגי בעדות אשה או קרוב:


כו צָרִיךְ שֶׁיֵּדְעוּ אִם הַיָּבָם אִטֵּר (כז) רֶגֶל.
 באר היטב  (כז) רגל. דאם היבם אטר ויש לו אח אחר שאינו אטר לא יחלוץ ויחלוץ האחר ואם אין לו אח אחר י''א שלא יחלוץ כלל. וי''א שיחלוץ בשתיהן. ובפירוש ס''ח כתב שאם יש לו אח אחר צריכה לחלוץ שתי רגליו בבת אחת. וב''ח כתב דאין נוהגין כן אלא חולצים זה אחר זה ויכוונו היבם והיבמה שבאותו חליצת רגל שהדין הוא לחלוץ בו הוא מכוון לפטור בו יבמתו וכן היא תכוון כן עיין בפירוש ס''ח וכנה''ג בס''ח. וע''ל בה''ח ס''ק כ''ו. ואם הוא שולט בשתי רגליו חולץ בימין כל אדם ולידע אם הוא אטר מעבירין אותו לפי תומו לפני הדיינים שלשה או ארבעה פעמים מרוח לרוח ויראו באיזה רגל הוא פותח תחלה אם הוא פותח תמיד ברגל ימין תחלה אינו אטר אם פותח תחלה ברגל שמאל הוא אטר. מעשה היה באטר רגל שבשעת בדיקת עקירת רגל. דחק את עצמו ועקר את רגלו הימיני להטעות לב''ד וחלץ ברגל ימין עיין בחוט השני סי' כ''ח:


כז צָרִיךְ שֶׁיֵּדְעוּ אִם הַיְבָמָה אִטֶּרֶת יַד (כח) יְמִינָהּ:
 באר היטב  (כח) ימינה. מפני שצריכה לחלוץ ביד ימין:


כח מוֹשִׁיבִים הַיָּבָם וְהַיְבָמָה (כט) תְּחִלָּה. וְשׁוֹאֲלִים הַדַּיָּנִים אוֹ הַגָּדוֹל שֶׁבָּהֶם אֶל הַיָּבָם מַהוּ מְבַקֵּשׁ, וְיֹאמַר לָהֶם שֶׁבָּא לַחֲלֹץ לִיבִמְתּוֹ, וְיִשְׁאַל לִיבִמְתּוֹ אִם רְצוֹנָהּ לַחֲלֹץ, וְתֹאמַר: הֵן. וְאַחַר כָּךְ יֹאמַר לָהֶם: עִמְדוּ. וְתַעֲמֹד הַיְבָמָה לִימִין הַיָּבָם:
 באר היטב  (כט) תחלה. כדי שיהיה היכרא שצריכים להיות מעומד והיבם ישים כובע שלו בעיניו וגם היבמה תהא מעוטפת כאשה אבלה:


כט יַעַמְדוּ הַיָּבָם וְהַיְבָמָה עַל רַגְלֵיהֶם. וְאִם הַיְבָמָה חֲפֵצָה בְּיִבּוּם, יֹאמְרוּ לַיָּבָם: אִי נִיחָא לְךָ חֲלֹץ, אִי נִיחָא לְךָ יַבֵּם, וְהוּא יָשִׁיב שֶׁאֵינוֹ חָפֵץ בְּיִבּוּם. וְאִם הַיָּבָם חָפֵץ בְּיִבּוּם, וְהַיְבָמָה אֵינָהּ חֲפֵצָה, אוֹ שֶׁהִיא מֵאוֹתָם שֶׁחוֹלְצוֹת וְלֹא מִתְיַבְּמוֹת, מְלַמְּדִים אוֹתוֹ תְּחִלָּה שֶׁיָּשִׁיב שֶׁאֵינוֹ חָפֵץ לְיַבֵּם. וְכָךְ יֹאמְרוּ לוֹ: אַתָּה חָפֵץ לַחֲלֹץ לִיבִמְתְּךָ זוֹ, וְהוּא מֵשִׁיב: הֵן. הגה: וְיֵשׁ אוֹמְרִים שֶׁבְּכָל עִנְיָן שׁוֹאֲלִים אוֹתוֹ אִם רוֹצֶה לְיַבֵּם אוֹ לַחֲלֹץ. וְאַף עַל גַּב דְּמִצְוַת חֲלִיצָה קוֹדֶמֶת, מִכָּל מָקוֹם שׁוֹאֲלִים אוֹתוֹ כְּדֵי שֶׁיֹּאמַר שֶׁרְצוֹנוֹ לַחֲלֹץ, וְיִרְאוּ שֶׁכְּבָר הָיָה מְרֻצֶּה לַחֲלֹץ, וְיֹאמַר שֶׁחָפֵץ בַּחֲלִיצָה, וְכֵן נוֹהֲגִין. וְיֵשׁ מוֹסִיפִין, אִם יֵשׁ לוֹ אִשָּׁה, לוֹמַר לוֹ שֶׁמֻּתָּר לִשָּׂא אוֹתָהּ, וְאֵין בָּזֶה מִשּׁוּם חֵרֶם רַבֵּנוּ גֵּרְשֹׁם. וְע''ל בְּפֵרוּשׁ סֵדֶר הַחֲלִיצָה סִימָן מ''ד וּמ''ו: 

ל צָרִיךְ שֶׁיֵּדְעוּ הַיָּבָם וְהַיְבָמָה שֶׁבַּחֲלִיצָה זוֹ הִיא מֻתֶּרֶת לַשּׁוּק: 

לא צָרִיךְ שֶׁלֹּא יְהֵא אָנוּס לַחֲלֹץ. 

לב אִם נִשְׁבַּע לַחֲלֹץ אוֹ שֶׁלֹּא לַחֲלֹץ, מַתִּירִין לוֹ (ל) קֹדֶם. הגה: וְיִזָּהֲרוּ הַבַּעַל וְהָאִשָּׁה שֶׁלֹּא יָשִׁיבוּ בִּתְשׁוּבָתָם אֶל הַשּׁוֹאֵל אוֹתָם ''הֵן הֵן'' אוֹ ''לָאו לָאו'', אֶלָּא חַד הֵן עַל דְּבַר הֵן, וְחַד לָאו עַל דָּבָר הָרָאוּי לוֹמַר לָאו; גַּם יֹאמְרוּ בִּלְשׁוֹן לַעַ''ז, כְּדֵי שֶׁיָּבִינוּ. ע''ל בְּפֵרוּשׁ סֵדֶר הַחֲלִיצָה סִימָן ס''ח:
 באר היטב  (ל) קודם. והאידנא נהגו בין נשבע בין לא נשבע מתירין לו י''א דיש להתיר חר''ג לישא ב' נשים. ובמקומותינו לא נהגו כן. עיין בפירוש ס''ח סעיף מ''ו:


לג צָרִיךְ שֶׁיְּבַטֵּל כָּל מוֹדָעוֹת שֶׁמָּסַר עַל חֲלִיצָה זוֹ. וְכֵן צָרִיךְ לִפְסֹל כָּל עֵדִים שֶׁיָּעִידוּ שֶׁמָּסַר מוֹדָעוֹת עַל חֲלִיצָה זוֹ. וְכָךְ יֹאמַר לוֹ הֶחָכָם לַיָּבָם: אֱמֹר: הֲרֵינִי מְבַטֵּל כָּל מוֹדָעֵי וּמוֹדָעֵי דְּמוֹדָעֵי עַד עוֹלָם שֶׁמָּסַרְתִּי עַל חֲלִיצָה זוֹ, וְכָל דְּבָרִים שֶׁמָּסַרְתִּי שֶׁהֵם כְּשֶׁיִּתְקַיְּמוּ גּוֹרְמִים לְבַטֵּל חֲלִיצָה זוֹ הֲרֵי הֵם בְּטֵלִים. וְכֵן אֲנִי מֵעִיד עַל עַצְמִי שֶׁלֹּא מָסַרְתִּי שׁוּם דָּבָר שֶׁתִּפָּסֵל חֲלִיצָה זוֹ מֵחֲמָתוֹ. וַהֲרֵינִי פּוֹסֵל כָּל עֵד אוֹ עֵדִים שֶׁיָּעִידוּ שֶׁמָּסַרְתִּי אוֹ שֶׁאָמַרִתִּי שׁוּם דָּבָר שֶׁיִּתְבַּטֵּל חֲלִיצָה זוֹ אוֹ יוּרַע כֹּחָהּ מֵחֲמָתוֹ: 

ד צָרִיךְ לְבֵית דִּין שֶׁיִּזָּהֲרוּ שֶׁלֹּא תַּעֲלֶה בְּיָדָם חֲלִיצָה (לא) פְּסוּלָה:
 באר היטב  (לא) פסולה. שלא תצטרך אח''כ לחלוץ מכל האחין:


לה צָרִיךְ לִשְׁאֹל לַיְבָמָה אִם אָכְלָה אוֹ שָׁתְתָה הַיּוֹם: 

לו יִקַּח הֶחָכָם הַמִּנְעָל בְּיָדוֹ וְיִבְדְּקֶנּוּ, שֶׁלֹּא יְהֵא שׁוּם טִיט דָּבוּק בּוֹ מִבִּפְנִים, וְשֶׁהוּא עָשׂוּי (לב) כְּהִלְכָתוֹ:
 באר היטב  (לב) כהלכתו. דיני מנעל עיין בה''ח:


לז וִיצַוֶּה לַיָּבָם לִרְחֹץ (לג) רַגְלוֹ הַיְמָנִי יָפֶה. הגה: וְיִנְגֹּב אוֹתוֹ יָפֶה וְיִכְרֹךְ בֶּגֶד סְבִיבוֹ וְיֵלֵךְ בָּהּ:
 באר היטב  (לג) רגלו. דהיינו שליח ב''ד מוליך ליבם חוץ לב''ד ופושט ממנו בתי שוקיים והאנפלאות ורוחץ רגלו בחמין ומנגבו וכרכו במפה והולך בה אל הדיינים שלא לטנף הרגל ואח''כ מושיבו על הספסל ולוקח המפה ורואין אם הוא נקי ואם רחץ במים קרים אין חשש:


לח וְיִקְשֹׁר הַיָּבָם כְּנַף הַמִּכְנָסַיִם לְמַעְלָה מִשּׁוֹקוֹ. הגה: וְיִרְאוּ הַדַּיָּנִים שֶׁרַגְלוֹ נְקִיָּה מִכָּל דְּבַר טִנּוּף: 

לט יִתֵּן בַּעַל הַמִּנְעָל לַיָּבָם הַמִּנְעָל (לד) בְּמַתָּנָה, וְיִקְנֶנּוּ הַיָּבָם בְּהַגְבָּהָה:
 באר היטב  (לד) במתנה. אעפ''י שהמנעל מיוחד לכך. ומיהו א''צ לתקן המנעל לשם חליצה. וי''א שצריך שיתן בעל המנעל המנעל לראש ב''ד במתנה וראש ב''ד יתנהו במתנה ליבם. ולפ''ז אחר החליצה יחזור היבם ליתן המנעל לראש ב''ד וראש ב''ד חוזר ונותנו לבעל המנעל:


מ יִנְעֲלֶנּוּ הַיָּבָם בְּרַגְלוֹ (לה) הַיְמָנִי כְּשֶׁהוּא יָחֵף, בְּלֹא בָּתֵּי שׁוֹקַיִם, אֶלָּא דָּבוּק לִבְשָׂרוֹ. וִיהֵא מְכֻוָן לְמִדַּת רַגְלָיו שֶׁל יָבָם, וְלֹא יַגִּיעַ לְמַעְלָה מֵאַרְכֻּבָּה:
 באר היטב  (לה) הימני. ואם חלץ ברגל שמאל חליצה פסולה ואם שולט בשתי רגליו חולץ בימין כל אדם. ואם הוא אטר רגל הימני כתבתי משפטו ס''ק פ''ו:


מא יַכְנִיס קַרְסֵי הַמִּנְעָל בַּלּוּלָאוֹת. הגה: וְיֵשׁ סְדָרִים שֶׁכָּתוּב בָּהֶן שֶׁהָרַב הַמְסַדֵּר נוֹעֵל לוֹ הַמִּנְעָל וְקָשְׁרוֹ לוֹ כָּרָאוּי, אֲבָל אֵין לָחוּשׁ אִם הַיָּבָם יָכוֹל לַעֲשׂוֹתוֹ בְּעַצְמוֹ שַׁפִּיר דָּמֵי: 

מב יִכְרֹךְ הָרְצוּעוֹת פַּעֲמַיִם סְבִיב שׁוֹקוֹ מִן הָאַרְכֻּבָּה וּלְמַטָּה, וְיַכְנִיסֵם בַּנְּקָבִים (לו) שֶׁבַּמִּנְעָל בְּעִנְיָן שֶׁיַּגִּיעוּ הָרְצוּעוֹת בִּבְשַׂר שׁוֹקוֹ מֵאֲחוֹרָיו. וְיִרְאֶה שֶׁהָרְצוּעוֹת יִהְיוּ מְכֻוָּנִים זֶה אֵצֶל זֶה כָּל מַה שֶּׁאֶפְשָׁר (כָּל הַנַּ''ל בִּסְדָרִים). וְע''ל בְּפי' הַסֵּדֶר סִימָן נ''ח וְסִימָן נ''ט:
 באר היטב  (לו) שבמנעל. עיין בס''ח מן הרב מהר''ם סעיף ס''ו:


מג יִקְשֹׁר הַשְּׁתֵּי רְצוּעוֹת עַל בְּשַׂר הַשּׁוֹק מִלְּפָנָיו, שְׁנֵי קְשָׁרִים זֶה עַל גַּב זֶה, מְהֻדָּקִים, וַעֲנִיבָה עֲלֵיהֶם: 

מד צָרִיךְ שֶׁיֵּלֵךְ הַיָּבָם בַּמִּנְעָל בְּרַגְלוֹ אַרְבַּע אַמּוֹת. וְיֵלֵךְ לִפְנֵי הַדַּיָּנִין שֶׁיִּרְאוּ אֵיזֶה רֶגֶל יְמִינוֹ (שָׁם). וְע''ל בְּפֵרוּשׁ הַסֵּדֶר סִימָן ס''ב: 

מה יַעֲמִידוּ הַיָּבָם אֵצֶל (לז) כֹּתֶל אוֹ עַמּוּד לִשָּׁעֵן בּוֹ. וְיִזָּהֵר שֶׁלֹּא יִשָּׁעֵן כָּל כָּךְ שֶׁאִם נוֹטְלִין הָעַמּוּד הָיָה נוֹפֵל, דְּזֶה אֵינוֹ מִקְּרֵי עֲמִידָה:
 באר היטב  (לז) כותל. כי היכי דמצי למדחסיה לכרעי':


מו בְּכָל עִנְיְנֵי הַחֲלִיצָה, בֵּין בִּקְרִיאָה בֵּין בַּחֲלִיצָה בֵּין בִּרְקִיקָה, יִהְיוּ הַדַּיָּנִים יוֹשְׁבִים וְהַיָּבָם וְהַיְבָמָה (לח) עוֹמְדִים. וּמַעֲמִידִים הַיְבָמָה לִפְנֵי הַיָּבָם, כְּדֵי שֶׁתְּהֵא דִּבּוּרָהּ עִמּוֹ לִפְנֵי בֵּית דִּין:
 באר היטב  (לח) עומדים. ואם היבם חלש או זקן נותנין לו מקל לסמוך עליו אבל לא ישב ואם הוא חולה שא''א לעמוד בשום ענין ישב:


מז מְלַמְּדִין אוֹתָהּ וְאֶת הַיָּבָם לִקְרוֹת, עַד שֶׁהוּא וְהִיא יִהְיוּ רְגִילִים, וְתִהְיֶה יְכוֹלָה לִקְרוֹת: ''לֹא אָבָה'' (דְּבָרִים כה, ז) בִּנְשִׁימָה אַחַת. וְאוֹמְרִים לַיָּבָם וְלַיְבָמָה עִנְיָן הַחֲלִיצָה, וּבָזֶה תִּהְיֶה פְּטוּרָה מִמֶּנּוּ וּמֻתֶּרֶת לְכָל אָדָם, וְאוֹמְרִים לָהֶם שֶׁיְּכַוְּנוּ לָזֶה, וְהֵם יָשִׁיבוּ: הֵן: 

מח מַקְרִין לַיְבָמָה: ''מֵאֵן יְבָמִי לְהָקִים לְאָחִיו שֵׁם בְּיִשְׂרָאֵל לֹא אָבָה יַבְּמִי'' (דְּבָרִים כה, ז) וּמַקְרִין אוֹתָהּ מִלָּה בְּמִלָּה זוֹ אַחַר זוֹ, רַק ''לֹא אָבָה'' יַקְרְאוּהוּ בְּפַעַם אַחַת. וּקְרִיאָה זוֹ וּשְׁאָר קְרִיאוֹת צְרִיכִים לִהְיוֹת בִּלְשׁוֹן (לט) הַקֹּדֶשׁ. וְאִם טָעוּ בְּאֵיזוֹ תֵּבָה, יַחֲזֹר לְרֹאשׁ הַמִּקְרָא (בְּסֶדֶר מהרי''ל):
 באר היטב  (לט) הקודש. ויפרש ראש הב''ד ליבם מה שאמרה היבמה בלשון לע''ז או בלשון שהוא מכיר בו אם הוא ע''ה ולא הבין מה שאמרה היבמה וכמו שהיבם צריך לדעת מה אמרה היבמה כן צריך לדעת מה הוא משיב לכן אם הוא ע''ה ואינו מבין מה שאמר בלשון הקודש יפרש ראש ב''ד פירוש הדברים בלשון לע''ז או בלשון שהוא מבין. אם היבם נלעג לשון וערל שפתים ולא יוכל לדבר מבטא האותיות כתקנה אין חשש ע''ל בה''ח ס''ק למ''ד:


מט מַקְרִין לַיָּבָם: ''לֹא חָפַצְתִּי לְקַחְתָּהּ'' (דְּבָרִים כה, ח). וְקוֹרִין לוֹ מִלַּת ''לְקַחְתָּהּ'' בְּמַפִּיק הֵ''א. גַּם יִקְרָא מִלּוֹת אֵלּוּ בִּנְשִׁימָה אַחַת: 

נ צָרִיךְ שֶׁיָּבִין הַיָּבָם דִּבְרֵי הַיְבָמָה וּמַה הוּא מֵשִׁיב: 

נא יִשָּׁעֵן הַיָּבָם לַכֹּתֶל אוֹ לָעַמּוּד שֶׁאַחֲרָיו, וְיִדְחַק רַגְלוֹ בַּקַּרְקַע. וְיַזְהִירֶנּוּ שֶׁלֹּא יְסַיֵּע לַיְבָמָה בְּעִנְיַן הַחֲלִיצָה: 

נב ''וְנִגְּשָׁה יְבִמְתּוֹ (מ) אֵלָיו'' (דְּבָרִים כה, ט), וּמַתֶּרֶת קְשִׁירוֹת הַמִּנְעָל בְּיָדָהּ הַיְמָנִית בְּלֹא סִיּוּעַ (מא) הַשְּׂמָאלִית, וְאַחַר כָּךְ תַּתִּיר הַקְּרָסִים, הַתַּחְתּוֹן תַּחְתּוֹן תְּחִלָּה. וְתִתְפֹּס רַגְלוֹ בְּיָדָהּ הַשְּׂמָאלִית, וְתַגְבִּיהֶנּוּ מִן הָאָרֶץ, וְתַשְׁמִיט הַמִּנְעָל מִן הָעָקֵב, וְגַם תַּחֲלֹץ כָּל הַמִּנְעָל בְּיָדָהּ הַיְמָנִית בְּלִי סִיּוּעַ הַשְּׂמָאלִית, וְגַם בְּלִי סִיּוּעַ הַיָּבָם, לֹא בְּיָדוֹ וְלֹא בְּרַגְלוֹ, וּמַשְׁלֶכֶת הַמִּנְעָל בָּאָרֶץ, וְתַשְׁלִיךְ אוֹתוֹ לְמֵרָחוֹק. וּבְכָל זֶה תִּהְיֶה גַּם הַיְבָמָה מְעֻמָּד, כְּפוּפָה אֲבָל לֹא יוֹשֶׁבֶת, וְלֹא עַל בִּרְכֶּיהָ. וְיֹאמַר לָהּ הָרַב שֶׁתֶּאֱסֹף רֹק גָּדוֹל בְּפִיהָ, וְלֹא פִּהוּק וְעִטּוּשׁ, גַּם לֹא תִּירֹק מַיִם בְּעָלְמָא, רַק רֹק מַמָּשׁ:
 באר היטב  (מ) אליו. ויאמר ראש הב''ד לחבירו שיראו איך היבמה חולצת המנעל מעל רגל היבם: (מא) השמאלית. ואם חלצה בידה שמאלית בדיעבד חליצתה כשרה ואם היא אטרת יד ימינה הוי שמאל דידה כימין דעלמא וחולצת בשמאלה. כיצד בודקין אותה רואין באיזה יד עושה מלאכה אם בימין אינה אטרת ואם בשמאל היא אטרת. ואם שולטת בשתי ידיה חולצת בימין. גדמת חולצת בשיניה:


נג תַּעֲמֹד הַיְבָמָה נֶגֶד הַיָּבָם, וְיָרְקָה בָּאָרֶץ כְּנֶגֶד פָּנָיו רֹק (מב) גָּדוֹל. וּצְרִיכִין הַדַּיָּנִים הַחֲמִשָּׁה לִרְאוֹת הָרֹק כְּשֶׁיּוֹצֵא (מג) מִפִּיהָ עַד שֶׁיַּגִּיעַ לִפְנֵי הַיָּבָם עַל הָאָרֶץ:
 באר היטב  (מב) גדול. ואם רקקה רוק דק צריכה לרוק פעם אחרת: (מג) מפיה. ובדיעבד אם לא ראו הדיינים כשיוצא הרוק מפיה חליצתה כשרה. והב''ח ס''ל דאם לא ראו הדיינים הרוק כשיוצא מפיה פסול אפי' בדיעבד ע''ל בה''ח ס''ק מ''א מש''ש:


נד מַקְרִין אוֹתָהּ בִּלְשׁוֹן הַקֹּדֶשׁ: ''כָּכָה יֵעָשֶׂה (מד) לָאִישׁ אֲשֶׁר לֹא יִבְנֶה אֶת בֵּית אָחִיו, וְנִקְרָא שְׁמוֹ בְּיִשְׂרָאֵל בֵּית חֲלוּץ הַנָּעַל'' (דְּבָרִים כה, ט י) ''בֵּית חֲלוּץ הַנָּעַל, בֵּית חֲלוּץ הַנָּעַל'':
 באר היטב  (מד) לאיש. כ''ף ראשונה דגושה שניה רפויה:


נה וְכָל הָעוֹמְדִים שָׁם עוֹנִים וְאוֹמְרִים: ''חֲלוּץ הַנַּעַל'' (מה) ג' פְּעָמִים:
 באר היטב  (מה) ג''פ. והיבמה צריכה ג''כ לומר ג''פ חלוץ הנעל הגמי''י והמררכי ומהר''י מינץ. ואין נראה כן מדברי רש''ל בס''ח שלו. אונן ואוננת אינם חולצין ע''ל בה''ח ס''ק מ''ו אם אבל תוך שבעה יוכל לחלוץ:


נו יַחֲזִיר הַיָּבָם הַמִּנְעָל (מו) לַדַּיָּנִים. וְאוֹמְרִים הַדַּיָּנִים: ''יְהִי רָצוֹן שֶׁלֹּא תָּבֹאנָה בְּנוֹת יִשְׂרָאֵל לֹא לִידֵי חֲלִיצָה וְלֹא לִידֵי יִבּוּם'':
 באר היטב  (מו) לדיינים. אם נתנו לו הראש ב''ד יחזירוהו לראש ב''ד וראש ב''ד יחזירוהו למי שנתנו. ועכשיו נוהגין ב''ד לעשות מנעל שלהם או מקופה של ציבור:


נז מָצָאתִי כָּתוּב בְּסֵדֶר אַשְׁכְּנַזִּי: כְּשֶׁיַּעַמְדוּ יֹאמַר הָרַב: ''בא''י אמ''ה אקב''ו בְּמִצְוֹת וְחֻקִּים שֶׁל אַבְרָהָם אָבִינוּ''. וְהַטַּעַם, מִדְּאָמְרִינָן בְּפֶרֶק כִּסוּי דָּם, בִּשְׂכַר שֶׁאָמַר אַבְרָהָם ''וְעַד שְׂרוֹךְ נַעַל'' (בְּרֵאשִׁית, יד, כג), זָכוּ בָּנָיו לְמִנְעָל שֶׁל חֲלִיצָה. וְיֵשׁ לְאָמְרוֹ בְּלֹא הַזְכָּרַת שֵׁם וּמַלְכוּת. הגה: יֵשׁ סְדָרִים שֶׁכָּתַב בָּהֶם לִגְזֹר חֵרֶם עַל הַמּוֹצִיא לַעַז עַל הַחֲלִיצָה, וְלֹא רָאִיתִי (מז) נוֹהֲגִין כֵּן:
 באר היטב  (מז) כן. כתב מהר''י מרגלית דאנו אין נוהגין לכתוב גט חליצה מאחר שחולצת ברבים אינה צריכה לשטר ראיה:




סימן קע - דין גט אחר גט ומאמר אחר מאמר
ובו כ' סעיפים 
א הַיְבָמָה שֶׁנָּתַן לָהּ הַיָּבָם גֵּט כְּרִיתֻת, פְּסָלָהּ וּפָסַל צָרוֹתֶיהָ עָלָיו וְעַל שְׁאָר הָאַחִים, מִדִּבְרֵיהֶם. וְכָל גֵּט שֶׁפּוֹסֵל אִשְׁתּוֹ מְהַכְּהֻנָּה, פּוֹסֵל יְבִמְתּוֹ מֵהַיִּבּוּם; וְאֵינָהּ מֻתֶּרֶת לְזָר, עַד שֶׁיַּחֲלֹץ לָהּ: 

ב וְכֵן הַמַּאֲמָר (פי', יְבָמָה נִקְנֵית מִדְּאוֹרָיְתָא בְּבִיאָה, לֹא זוּלַת, וַחֲכָמִים תִּקְנוּ שֶׁיְּקַדְּשֶׁנָּהּ תְּחִלָּה, וְזֶהוּ הַנִּקְרָא מַאֲמָר, פֵּרוּשׁ מַאֲמַר חֲכָמִים), אֵינוֹ קוֹנֶה בָּהּ קִנְיָן גָּמוּר; שֶׁאִם בָּא לְהוֹצִיאָהּ אַחַר הַמַּאֲמָר, צְרִיכָה גֵּט לַמַּאֲמָר, וַחֲלִיצָה לְהַפְקִיעַ הַזִּקָּה: 

ג מֵאַחַר שֶׁאֵין מַאֲמָר קוֹנֶה קִנְיָן גָּמוּר, וְלֹא גֵּט דּוֹחֶה דְּחִיָּה גְּמוּרָה, לְפִיכָךְ, מוֹעִיל הַמַּעֲשֶׂה שֶׁנַּעֲשָׂה אַחַר כָּךְ, הֵן גֵּט אַחַר גֵּט, הֵן מַאֲמָר אַחַר מַאֲמָר, אוֹ גֵּט וַחֲלִיצָה וּבִיאָה אַחַר הַמַּאֲמָר, אוֹ מַאֲמָר וּבִיאָה וַחֲלִיצָה אַחַר גֵּט, בֵּין בְּיָבָם אֶחָד וּשְׁתֵּי יְבָמוֹת, בֵּין בִּיבָמָה אַחַת וּשְׁנֵי יְבָמִים, בֵּין בִּשְׁתֵּי יְבָמוֹת וּשְׁנֵי יְבָמִים: 

ד כֵּיצַד, יָבָם שֶׁנָּתַן גֵּט לִיבִמְתּוֹ, וְחָזַר וְנָתַן גֵּט לְצָרָתָהּ, נֶאֱסַר בִּקְרוֹבוֹת שְׁתֵּיהֶן. אוֹ שְׁנֵי יְבָמִין שֶׁנָּתְנוּ שְׁנֵיהֶם גֵּט לִיבָמָה אַחַת, זֶה אַחַר זֶה, שְׁנֵיהֶם נֶאֶסְרוּ בִּקְרוֹבוֹתֶיהָ. אוֹ שְׁנֵי יְבָמִים וּשְׁתֵּי יְבָמוֹת, כָּל אֶחָד נָתַן גֵּט לְאַחַת, כָּל אֶחָד נֶאֱסַר בַּקְּרוֹבוֹת שֶׁל אוֹתָהּ שֶׁנָּתַן לָהּ גֵּט: 

ה כְּשֶׁבָּאִים לְהוֹצִיאָהּ, לְמַאן דְּאָמַר חֲלִיצָה פְּסוּלָה צְרִיכָה לַחֲזֹר עַל כָּל הָאַחִים, בִּשְׁנֵי יְבָמִים וִיבָמָה אַחַת צְרִיכָה חֲלִיצָה מִכָּל אֶחָד וְאֶחָד. וְיֵשׁ מִי שֶׁאוֹמֵר, דְּהוּא הַדִּין בְּיָבָם אֶחָד וּשְׁתֵּי יְבָמוֹת, וְנָתַן גֵּט לִשְׁתֵּיהֶן, שֶׁצָּרִיךְ לַחֲלֹץ לִשְׁתֵּיהֶן. וּלְמַאן דְּאָמַר חֲלִיצָה פְּסוּלָה אֵינָהּ צְרִיכָה לַחֲזֹר עַל כָּל הָאַחִים, אֲפִלּוּ בִּשְׁנֵי יְבָמִים וִיבָמָה אַחַת, דַּי בַּחֲלִיצָה אַחַת. הגה: וְלָזֶה הִסְכִּים הָרֹא''שׁ זַ''ל. וְהָא דַּחֲלִיצָה פְּסוּלָה צְרִיכָה לַחֲזֹר, הַיְנוּ שֶׁהָיְתָה זְקוּקָה לְגַמְרֵי, וְנִפְסְלָה, שֶׁנִּקְלְשָׁה הַזִּיקָה. אֲבָל חֲלִיצָה פְּסוּלָה מֵעִקָּרָא, אֵינָהּ צְרִיכָה לַחֲזֹר: 

ו וְכֵן יֵשׁ מַאֲמָר אַחַר מַאֲמָר, שֶׁאִם עָשָׂה מַאֲמָר בְּזוֹ וְאַחַר כָּךְ בְּזוֹ, אוֹ אַחִים עָשׂוּ מַאֲמָר בָּהּ אוֹ בַּחֲבֶרְתָּהּ, כָּל אַחַת צְרִיכָה גֵּט לַמַּאֲמָר, וַחֲלִיצָה לְאַחַת מֵהֶם לִפְטֹר אֶת שְׁתֵּיהֶן. וְכֵן אִם עָשָׂה מַאֲמָר בְּזוֹ, וְאַחַר כָּךְ נָתַן גֵּט, אוֹ חָלַץ לָהּ אוֹ לְצָרָתָהּ, אוֹ שֶׁבָּא עַל צָרָתָהּ, אוֹ שֶׁאַחַר הַמַּאֲמָר שֶׁלּוֹ נָתַן לָהּ אָחִיו גֵּט, אוֹ חָלַץ לָהּ אוֹ לְצָרָתָהּ, אוֹ שֶׁבָּא עָלֶיהָ אוֹ עַל צָרָתָהּ, מוֹעִיל מַה שֶּׁנַּעֲשָׂה אַחַר מַאֲמָר לֶאֱסֹר בַּעֲלַת הַמַּאֲמָר, וְלֵאָסֵר (בִּקְרוֹבוֹתֶיהָ) [בַּקְּרוֹבוֹת] בַּמַּעֲשֶׂה שֶּׁנַּעֲשָׂה אַחַר הַמַּאֲמָר, וּלְהַצְרִיךְ גֵּט לַמַּאֲמָר וּבִיאָה שֶּׁנַּעֲשָׂה אַחֲרָיו: 

ז וְזֶה תַּקָּנָתָם: עָשָׂה בָּהּ מַאֲמָר וְנָתַן לָהּ גֵּט, צְרִיכָה חֲלִיצָה. עָשָׂה מַאֲמָר וְחָלַץ, צְרִיכָה גֵּט. עָשָׂה מַאֲמָר בָּזוֹ וְנָתַן גֵּט לָזוֹ, נוֹתֵן גֵּט לְבַעֲלַת הַמַּאֲמָר, וְהוּא אוֹ אָחִיו חוֹלְצִים לְאַחַת מֵהֶן, וְתִפָּטֵר הָאַחֶרֶת. וְיֵשׁ מִי שֶׁאוֹמֵר, שֶׁשְּׁתֵּיהֶן צְרִיכוֹת חֲלִיצָה: 

ח עָשָׂה מַאֲמָר בָּזוֹ, וּבָעַל הוּא אוֹ אָחִיו לָזוֹ, בַּעֲלַת הַמַּאֲמָר צְרִיכָה גֵּט, וְכֵן הַשְּׁנִיָּה צְרִיכָה גֵּט, וְצָרִיךְ לַחֲלֹץ לְאַחַת מֵהֶן: 

ט וְכֵן אִם נָתַן לָהּ גֵּט, וְאַחַר כָּךְ בָּא עָלֶיהָ אוֹ עָשָׂה בָּהּ מַאֲמָר אוֹ בַּחֲבֶרְתָּהּ, אוֹ שֶׁחָלַץ לַחֲבֶרְתָּהּ, אוֹ שֶׁאַחַר הַגֵּט שֶׁלּוֹ עָשָׂה בָּהּ אָחִיו מַאֲמָר אוֹ בָּא עָלֶיהָ, אוֹ חָלַץ לָהּ אוֹ לַחֲבֶרְתָּהּ, מוֹעִיל מַה שֶּׁנַּעֲשָׂה אַחַר הַגֵּט לֵאָסֵר בִּקְרוֹבוֹתֶיהָ וּלְהַצְרִיךְ גֵּט לַמַּאֲמָר שֶּׁנַּעֲשָׂה אַחֲרָיו: 

י וְזֶה תַּקָּנָתָם: נָתַן לָהּ גֵּט וְאַחַר כָּךְ בָּא עָלֶיהָ אוֹ עָשָׂה בָּהּ מַאֲמָר, צְרִיכָה גֵּט וַחֲלִיצָה: 

יא נָתַן לָהּ גֵּט, וְאַחַר כָּךְ בָּא הוּא אוֹ אָחִיו עַל צָרָתָהּ, אוֹ שֶׁעָשׂוּ בָּהּ מַאֲמָר, זוֹ שֶׁבָּא עָלֶיהָ אוֹ שֶׁעָשָׂה בָּהּ מַאֲמָר, צְרִיכָה גֵּט, וְצָרִיךְ חֲלִיצָה לְאַחַת מֵהֶן לִפְטֹר שְׁתֵּיהֶן: 

יב הַבְּעִילָה קוֹנָה קִנְיָן גָּמוּר, וְכֵן הַחֲלִיצָה דּוֹחָה דְּחִיָּה גְּמוּרָה. לְפִיכָךְ, אֵין הַמַּעֲשֶׂה שֶׁנַּעֲשָׂה אַחֲרֵיהֶם, מוֹעִיל, לֹא לִפְסֹל אֶת זוֹ וְלֹא לֵאָסֵר בִּקְרוֹבוֹתֶיהָ. כֵּיצַד, בָּא עַל יְבִמְתּוֹ, וְחָזַר הוּא אוֹ אָחִיו וְחָלַץ לָהּ אוֹ לְצָרָתָהּ, אֵין אוֹתָהּ חֲלִיצָה כְּלוּם. וְכֵן אִם אָחִיו חָזַר וְנָתַן גֵּט לָהּ אוֹ לְצָרָתָהּ, אֵינוֹ כְּלוּם. וְכֵן אִם חָזַר וְעָשָׂה בָּהּ מַאֲמָר אוֹ בָּעַל, אֵינוֹ כְּלוּם. אֲבָל אִם בָּא הוּא אוֹ אָחִיו עַל צָרָתָהּ, אוֹ עָשָׂה בָּהּ מַאֲמָר, צְרִיכָה גֵּט: 

יג וְכֵן אִם חָלַץ לִיבִמְתּוֹ, וְחָזַר הוּא אוֹ אָחִיו וְחָלְצוּ לְצָרָתָהּ, אֵין אוֹתָהּ חֲלִיצָה כְּלוּם לֵאָסֵר בִּקְרוֹבוֹתֶיהָ. אוֹ שְׁנֵי יְבָמִים שֶׁחָלְצוּ לִיבָמָה אַחַת, זֶה אַחַר זֶה, אֵין חֲלִיצָה אַחֲרוֹנָה כְּלוּם, וּמֻתָּר בִּקְרוֹבוֹתֶיהָ. אֲבָל אִם אַחַר שֶׁחָלַץ לִיבִמְתּוֹ, בָּעַל, אוֹ קִדֵּשׁ הוּא אוֹ אָחִיו אוֹתָהּ אוֹ צָרָתָהּ, תָּפְסֵי לְהוּ קִדּוּשִׁין בָּהֶם וּצְרִיכָה גֵּט, בֵּין קִדְּשָׁהּ לְשֵׁם אִשּׁוּת כְּגוֹן שֶׁקִּדְּשָׁהּ סְתָם, בֵּין לְשֵׁם יַבְמוּת כְּגוֹן שֶׁאָמַר לָהּ: הֲרֵי אַתְּ מְקֻדֶּשֶׁת לִי לְזִקַּת יְבָמִים: 

יד הָא דְּאֵין מַעֲשֶׂה מוֹעִיל אַחַר בִּיאָה, דַוְקָא בְּבִיאָה כְּשֵׁרָה שֶׁלֹּא קָדַם לָהּ מַעֲשֶׂה אַחֵר. אֲבָל בִּיאָה פְּסוּלָה, כְּגוֹן שֶׁנָּתַן גֵּט לָזוֹ וּבָעַל אֶת זוֹ, אוֹ עָשָׂה מַאֲמָר בָּזוֹ וּבָעַל אֶת זוֹ, מוֹעִיל מַעֲשֶׂה שֶׁיַּעֲשׂוּ אַחֲרֶיהָ, שֶׁאִם יַחֲלֹץ הוּא אוֹ אָחִיו לַשְּׁלִישִׁית, יֵאָסְרוּ בִּקְרוֹבוֹתֶיהָ, וְגַם הִיא לֹא סָגֵי לָהּ בְּגֵט, דְּאַכַּתִּי נִשְׁאָר בָּהּ זִקָּה. אֲבָל חֲלִיצָה, אֲפִלּוּ הִיא פְּסוּלָה, שֶׁקָּדַם לָהּ מַעֲשֶׂה אַחֵר, כְּגוֹן שֶׁנָּתַן גֵּט לָזוֹ אוֹ מַאֲמָר בָּזוֹ, וְאַחַר כָּךְ חָלַץ לָהּ אוֹ לְצָרָתָהּ, אֲפִלּוּ הָכִי אֵין מוֹעִיל אַחֲרֶיהָ, אִם חָזַר הוּא אוֹ אָחִיו וְחָלַץ לָהּ אוֹ לְצָרָתָהּ; אֲבָל אִם בָּעַל אוֹ קִדֵּשׁ, תָּפְסוּ בָּהּ: 

טו עָשָׂה מַאֲמָר בִּיבִמְתּוֹ וְאַחַר כָּךְ נָתַן לָהּ גֵּט לְזִקָּתָהּ, פָּסְלָה עָלָיו וְעַל כָּל הָאַחִין, וּצְרִיכָה גֵּט לְמַאֲמָרָהּ וַחֲלִיצָה לְזִקָּתָהּ. וְאִם נָתַן לָהּ גֵּט סְתָם, הָוֵי כְּאִלּוּ פֵּרַשׁ לְזִקָּתָהּ. נָתַן לָהּ גֵּט לְמַאֲמָרָהּ וְלֹא לְזִקָּתָהּ, נִשְׁאֲרָה זְקוּקָה כְּמוֹ שֶׁהָיְתָה, וְאֵינָהּ מֻתֶּרֶת אֶלָּא לִשְׁאָר אַחִים, אֲבָל הַמְגָרֵשׁ אָסוּר בָּהּ. וְיֵשׁ אוֹמְרִים שֶׁמֻּתֶּרֶת אַף לַמְגָרֵשׁ: 

טז בִּיאַת בֶּן תִּשְׁעָה כְּמַאֲמָר בְּגָדוֹל. לְפִיכָךְ, בָּא עַל הַיְבָמָה, פְּסָלָהּ עַל כָּל הָאַחִים. וְאִם אַחַר שֶׁבָּא עָלֶיהָ חָזַר אָחִיו הַגָּדוֹל וּבָא עָלֶיהָ אוֹ עַל צָרָתָהּ, אוֹ עָשָׂה מַאֲמָר אוֹ נָתַן גֵּט אוֹ חָלַץ לָהּ אוֹ לְצָרָתָהּ, פְּסָלָהּ עַל הַקָּטָן. וְכֵן אִם חָזַר הַקָּטָן וּבָא עַל צָרָתָהּ, אוֹ שֶׁאָחִיו בֶּן ט' בָּא עָלֶיהָ אוֹ עַל צָרָתָהּ, פְּסָלָהּ עָלָיו כְּדִין מַאֲמָר אַחַר מַאֲמָר. וְכֵן אִם עָשָׂה הַגָּדוֹל מַאֲמָר בִּיבָמָה, וְחָזַר אָחִיו בֶּן ט' וּבָא עָלֶיהָ אוֹ עַל צָרָתָהּ, פְּסָלָהּ כְּדִין מַאֲמָר אַחַר מַאֲמָר. וּמַאֲמָר שֶׁל בֶּן ט' אֵינוֹ חָשׁוּב כְּמַאֲמַר הַגָּדוֹל, וְאֵינוֹ מוֹעִיל אֶלָּא בִּתְחִלָּה, אֲבָל לֹא בַּסוֹף. כֵּיצַד, עָשָׂה קָטָן מַאֲמָר, מוֹעִיל לְפָסְלָהּ עַל הָאַחִים. אֲבָל אִם עָשָׂה הַגָּדוֹל מַאֲמָר, וְחָזַר בֶּן ט' וְעָשָׂה מַאֲמָר בָּהּ אוֹ בְּצָרָתָהּ, אֵינוֹ מוֹעִיל לְפָסְלָהּ עַל הָאָח הַגָּדוֹל. אֲבָל מַאֲמָרוֹ שֶׁל בֶּן ט', אַחַר מַאֲמָר בֶּן ט', אִכָּא לִמֵימַר שֶׁמּוֹעִיל, כֵּיוָן שֶׁמַּאֲמַר הָרִאשׁוֹן מִבֶּן ט'. וְגֵט וַחֲלִיצָה, אֵין לַקָּטָן כְּלָל, לֹא בִּתְחִלָּה וְלֹא בַּסוֹף: 

יז גָּדוֹל שֶׁעָשָׂה מַאֲמָר בִּיבָמָה אוֹ נָתַן לָהּ גֵּט וְלָהּ צָרָה, כְּשֶׁבָּא לַחֲלֹץ לְאַחַת מֵהֶן וּלְהַתִּירָן, אֵין חֲלִיצַת בַּעֲלַת הַגֵּט אוֹ בַּעֲלַת הַמַּאֲמָר פּוֹטֶרֶת הַצָּרָה. אֲבָל חֲלִיצַת הַצָּרָה פּוֹטֶרֶת לְבַעֲלַת הַגֵּט לְגַמְרֵי, וּלְבַעֲלַת הַמַּאֲמָר מֵחֲלִיצָה, וּצְרִיכָה עוֹד גֵּט לְמַאֲמָרָהּ. וְאִם עָשָׂה מַאֲמָר בָּזוֹ וְנָתַן גֵּט לָזוֹ, חוֹלֵץ לְאֵיזוֹ שֶׁיִּרְצֶה וּפוֹטֵר הַשְּׁנִיָּה, כְּמוֹ שֶׁנִּתְבָּאֵר: 

יח מִי שֶׁנָּפְלוּ לְפָנָיו שְׁתֵּי יְבָמוֹת מִבַּיִת אֶחָד, הָאַחַת שְׁנִיָּה לְיָבָם וְאַחֶרֶת מֻתֶּרֶת, כְּשֶׁהוּא מְיַבֵּם מְיַבֵּם לָאַחֶרֶת, כְּשֶׁהוּא חוֹלֵץ חוֹלֵץ לַשְּׁנִיָּה. וְיֵשׁ מִי שֶׁאוֹמֵר, שֶׁאִם חָלַץ לַאֲסוּרָה, לֹא הֻתְּרָה צָרָתָהּ; חָלַץ לַצָּרָה, הֻתְּרָה הָאֲסוּרָה: 

יט יְבָמוֹת רַבּוֹת הַבָּאוֹת מִבַּיִת אֶחָד, כֵּיוָן שֶׁנִּבְעֲלָה אַחַת מֵהֶן בְּעִילָה כְּשֵׁרָה, אוֹ נֶחְלְצָה חֲלִיצָה מְעֻלָּה, הֻתְּרוּ הַכֹּל וְנִסְתַּלְּקָה זִקַּת הַיָּבָּם מֵעֲלֵיהֶן. וְאִם נִבְעֲלָה אַחַת מֵהֶן בְּעִילָה פְּסוּלָה, אוֹ נָתַן לָהּ מַאֲמָר פָּסוּל, נֶאֶסְרוּ כֻּלָּם לְיִבּוּם, וּצְרִיכָה גֵּט זוֹ שֶׁנִּבְעֲלָה אוֹ שֶׁנָּתַן לָהּ מַאֲמָר, וּצְרִיכָה כָּל אַחַת מֵהֶן חֲלִיצָה לְהַתִּירָהּ לְזָר, שֶׁאֵין זִקַּת הַיִּבּוּם מִסְתַּלֶּקֶת בִּבְעִילָה פְּחוּתָה. נֶחְלְצָה אַחַת מֵהֶן חֲלִיצָה פְּחוּתָה, הֻתְּרָה לְהִנָּשֵׂא לְזָר אוֹתָהּ שֶׁנֶּחְלְצָה, אֲבָל צָרָתָהּ אֲסוּרָה עַד שֶׁתַּחֲלֹץ גַּם הִיא, אוֹ עַד שֶׁיַּחְלְצוּ כָּל הָאַחִים לָרִאשׁוֹנָה שֶׁנֶּחְלְצָה הַחֲלִיצָה הַפְּחוּתָה, שֶׁאֵין חֲלִיצָה פְּחוּתָה מְסַלֶּקֶת זִקַּת יִבּוּם מִבַּיִת זֶה, עַד שֶׁתַּחֲזֹר עַל כָּל הָאַחִים, אוֹ עַד שֶׁתַּחֲלֹץ כָּל אַחַת מֵהֶן. זֶהוּ דַּעַת הָרַמְבַּ''ם (ח''ב קי''ח ב'), וְנֶחְלְקוּ עָלָיו כְּמוֹ שֶׁהוּא מְפֹרָשׁ בְּדִבְרֵי הַטּוּר: 

כ שְׁנֵי יְבָמִים שֶׁיִּבְּמוּ שְׁתֵּי יְבָמוֹת הַבָּאוֹת מִבַּיִת אֶחָד, וְלֹא נוֹדַע מִי יִבֵּם תְּחִלָּה, שְׁנֵיהֶם יוֹצִיאוּ בְּגֵט, וְיֻתְּרוּ לְזָרִים, וַאֲסוּרוֹת לִיְבָמִים. לְפִיכָךְ, רְאוּבֵן שֶׁהָיוּ לוֹ שְׁתֵּי נָשִׁים, אַחַת בְּעַכּוֹ וְאַחַת בְּצוֹר, וְשִׁמְעוֹן וְלֵוִי אֶחָיו, הָאֶחָד בְּעַכּוֹ וְהָאֶחָד בְּצוֹר, וְשָׁמְעוּ שֶׁמֵּת רְאוּבֵן לֹא יְיַבֵּם אֶחָד מֵהֶם עַד שֶׁיֵּדַע מֶה עָשָׂה אָחִיו. קָדַם אֶחָד מֵהֶם וְיִבֵּם, אֵין מוֹצִיאִין מִיָּדוֹ עַד שֶׁיִּוָּדַע שֶׁאָחִיו יִבֵּם תְּחִלָּה: 



סימן קעא - דין שתי יבמות חרשות או קטנות
ובו י' סעיפים 
א מִי שֶׁהָיָה נָשׂוּי יְתוֹמָה קְטַנָּה שֶׁהִשִּׂיאוּהָ אָחִיהָ וְאִמָּהּ, שֶׁאֵין קִדּוּשֶׁיהָ רַק מִדְּרַבָּנָן, וְחֵרֶשֶׁת, וּמֵת, וְנָפְלוּ לִפְנֵי אָחִיו לְיִבּוּם, אֵין בִּיאַת אַחַת מֵהֶן פּוֹטֶרֶת צָרָתָהּ. וְכֵיצַד תַּקָּנָתָם, מְלַמְּדִין הַקְּטַנָּה שֶׁתְּמָאֵן בּוֹ, וְכוֹנֵס אֶת הַחֵרֶשֶׁת. וְאִם רָצָה לְגָרְשָׁהּ, כּוֹתֵב לָהּ גֵּט אַחַר שֶׁיָּבֹא עָלֶיהָ, וּמֻתֶּרֶת לְזָר: 

ב הָיוּ שְׁתֵּיהֶן חֵרְשׁוֹת אוֹ קְטַנּוֹת, בִּיאַת אַחַת מֵהֶן פּוֹטֶרֶת צָרָתָהּ: 

ג הָיְתָה אַחַת גְּדוֹלָה וְאַחַת קְטַנָּה, בִּיאַת גְּדוֹלָה אוֹ חֲלִיצָתָהּ פּוֹטֶרֶת הַקְּטַנָּה, וְאֵין בִּיאַת הַקְּטַנָּה פּוֹטֶרֶת אֶת הַגְּדוֹלָה: 

ד אַחַת פִּקַּחַת וְאַחַת חֵרֶשֶׁת, בִּיאַת הַפִּקַּחַת אוֹ חֲלִיצָתָהּ פּוֹטֶרֶת אֶת הַחֵרֶשֶׁת, וְאֵין בִּיאַת הַחֵרֶשֶׁת פּוֹטֶרֶת אֶת הַפִּקַּחַת: 

ה הָיוּ שְׁתֵּיהֶן קְטַנּוֹת, וּבָא הַיָּבָם עַל אַחַת מֵהֶן, וְחָזַר הוּא אוֹ אָחִיו וּבָא עַל הַשְּׁנִיָּה, לֹא פָּסַל הָרִאשׁוֹנָה עָלָיו, אֲבָל אָסוּר לוֹ לְקַיֵּם הַשְּׁנִיָּה, אֶלָּא מְלַמְּדִין אוֹתָהּ שֶׁתְּמָאֵן, וִיקַיֵּם הָרִאשׁוֹנָה: 

ו וְכֵן אִם הָיוּ שְׁתֵּיהֶן חֵרְשׁוֹת, אֵין בִּיאַת הַשְּׁנִיָּה פּוֹסֶלֶת הָרִאשׁוֹנָה, וְהַשְּׁנִיָּה אֲסוּרָה לוֹ וְיוֹצִיאֶנָּה בְּגֵט: 

ז קְטַנָּה וְחֵרֶשֶׁת, שֶׁבָּא הַיָּבָם תְּחִלָּה עַל הַקְּטַנָּה, וְחָזַר וּבָא הוּא אוֹ אָחִיו עַל הַחֵרֶשֶׁת, לֹא פָּסַל אֶת הַקְּטַנָּה, וְהַחֵרֶשֶׁת צְרִיכָה גֵּט, שֶׁבִּיאַת הַקְּטַנָּה מְעֻלָּה מִבִּיאַת הַחֵרֶשֶׁת, שֶׁהַקְּטַנָּה רְאוּיָה לְאַחַר זְמַן. לְפִיכָךְ, יְקַיֵּם הַקְּטַנָּה שֶׁנִּבְעֲלָה תְּחִלָּה: 

ח בָּא עַל הַחֵרֶשֶׁת, וְחָזַר וּבָא הוּא אוֹ אָחִיו עַל הַקְּטַנָּה, פָּסַל אֶת הַחֵרֶשֶׁת. וּמְלַמְּדִין אֶת הַקְּטַנָּה שֶׁתְּמָאֵן בּוֹ, וְיוֹצִיא הַחֵרֶשֶׁת בְּגֵט. זֶהוּ דַּעַת הָרַמְבַּ''ם, אֲבָל אֲחֵרִים חוֹלְקִים עָלָיו כַּמְפֹרָשׁ בַּטּוּר וּבְנִמּוּקֵי יוֹסֵף פֶּרֶק בֵּית שַׁמַּאי: 

ט אַחַת פִּקַּחַת וְאַחַת חֵרֶשֶׁת, בָּא הַיָּבָם עַל הַפִּקַּחַת, וְחָזַר וּבָא הוּא אוֹ אָחִיו עַל הַחֵרֶשֶׁת, לֹא פָּסַל הַפִּקַּחַת, וְהַחֵרֶשֶׁת צְרִיכָה גֵּט. בָּא הַיָּבָם עַל הַחֵרֶשֶׁת, וְחָזַר וּבָא הוּא אוֹ אָחִיו עַל הַפִּקַּחַת, פָּסַל אֶת הַחֵרֶשֶׁת; הַחֵרֶשֶׁת יוֹצְאָה בְּגֵט, וְהַפִּקַּחַת בְּגֵט וַחֲלִיצָה: 

י אַחַת גְּדוֹלָה וְאַחַת קְטַנָּה, בָּא עַל הַגְּדוֹלָה, וְחָזַר וּבָא הוּא אוֹ אָחִיו עַל הַקְּטַנָּה, לֹא פָּסַל הַגְּדוֹלָה, וּמְלַמְּדִין הַקְּטַנָּה שֶׁתְּמָאֵן בּוֹ. בָּא עַל הַקְּטַנָּה, וְחָזַר הוּא אוֹ אָחִיו וּבָא עַל הַגְּדוֹלָה, מְלַמְּדִין הַקְּטַנָּה שֶׁתְּמָאֵן בּוֹ, וִיקַיֵּם הַגְּדוֹלָה: 



סימן קעב - דין יבם סריס וחרש שוטה וקטן וטמטום, וכן היבמה
ובו ט''ז סעיפים 
א סְרִיס חַמָּה (פֵּרוּשׁ, שֶׁנִּסְתָּרֵס עַל יְדֵי קַדַּחַת, עָרוּךְ), וְאַיְלוֹנִית (פֵּרוּשׁ אַיְלוֹנִית, שֶׁיֵּשׁ לָהּ טֶבַע זָכָר, כְּלוֹמַר שֶׁאֵינָהּ יוֹלֶדֶת, וְאַיְלוֹנִית נִגְזַר מֵאַיִל שֶׁהוּא זְכַר הַצֹאן), אֵינָם בְּנֵי חֲלִיצָה וְיִבּוּם. לְפִיכָךְ, אַיְלוֹנִית וַדָּאִית שֶׁחָלְצָה, לֹא נִפְסְלָה לִכְהֻנָּה. וְכֵן סְרִיס חַמָּה שֶׁחָלַץ, אוֹ שֶׁחָלְצוּ לְאִשְׁתּוֹ, אֵינוֹ כְּלוּם. הגה: הָיָה סְפֵק סָרִיס, חוֹלֵץ. וְלֹא מַחְזְקִינָן לֵהּ בְּוַדַּאי סָרִיס, אֶלָּא אִם רָאוּ בּוֹ, שֶׁנּוֹלַד, אֶחָד מִסִּימָנֵי סָרִיס, כְּגוֹן שֶׁהֵטִיל מַיִם וְלֹא עָשָׂה כִּפָּה; אֲבָל בְּלָאו הָכִי יֵשׁ לָחוּשׁ שֶׁנִּתְקַלְקֵל אַחַר לֵדָתוֹ, וְצָרִיךְ לַחֲלֹץ (רִיבָ''שׁ סִימָן תע''ד). הָיָה לְאַיְלוֹנִית וַדָּאִית, צָרָה, מֻתֶּרֶת לְהִתְיַבֵּם: 

ב סְפֵק אַיְלוֹנִית, חוֹלֶצֶת וְלֹא מִתְיַבֶּמֶת. 

ג סְרִיס אָדָם (א) פֵּרוּשׁ, שֶׁנִּסְתָּרֵס וְנֶחְתַּךְ בִּידֵי אָדָם), שֶׁהָיָה לוֹ שְׁעַת הַכּשֶׁר, חוֹלְצִין לְאִשְׁתּוֹ אוֹ מְיַבְּמִין, וְהוּא חוֹלֵץ וְאֵינוֹ מְיַבֵּם, מִפְּנֵי שֶׁפָּסוּל לָבֹא בַּקָּהָל. וְאִם עָבַר וּבָא עָלֶיהָ, קָנָה, וּמוֹצִיא בְּגֵט. וְאִם הָיָה יְבִמְתּוֹ גִּיֹּרֶת אוֹ שְׁאָר אִשָּׁה הַמֻּתֶּרֶת לִפְצוּעַ דַּכָּא, מֻתָּר לְיַבְּמָהּ (נ''י פ' הֶעָרֵל):
 באר היטב  (א) אדם וכו'. או מייבמין והוא חולץ ואינו מייבם. עיין תוס' י''ט פרק ח' דיבמות משנה ד' מ''ש על הרמב''ם וכנה''ג מיישבו:


ד אֵלּוּ הֵם סִימָנֵי אַיְלוֹנִית: כָּל שֶׁאֵין לָהּ דַּדִּים, וּמִתְקַשָּׁה בִּשְׁעַת תַּשְׁמִישׁ, וְאֵין לָהּ שִׁפּוּלֵי מֵעַיִם כַּנָּשִׁים, וְקוֹלָהּ עָבֶה, וְאֵינָהּ נִכֶּרֶת בֵּין אִישׁ לְאִשָּׁה. וְיֵשׁ אוֹמְרִים דִּבְאֶחָד מֵאֵלֶּה נִקְרֵאת אַיְלוֹנִית (טוּר): 

ה אֵלּוּ הֵם סִימָנֵי סְרִיס חַמָּה: כָּל שֶׁאֵין לוֹ זָקָן, וּשְׂעָרוֹ לָקוּי, וּבְשָׂרוֹ מַחֲלִיק, וּכְשֶׁמֵּטִיל מַיִם אֵינוֹ עוֹשֶׂה כִּפָּה, וְשִׁכְבַת זַרְעוֹ דֵּיהָא, וְאֵין מֵימֵי רַגְלָיו מַחֲמִיצִין, וְרוֹחֵץ בִּימוֹת הַגְּשָׁמִים וְאֵין בְּשָׂרוֹ מַעֲלֶה הֶבֶל, וְקוֹלוֹ לָקוּי, וְאֵינוֹ נִכָּר בֵּין אִישׁ לְאִשָּׁה. הגה: הָיוּ לוֹ שְׁתֵּי שְׂעָרוֹת בִּזְקָנוֹ, אֵינוֹ סָרִיס אֶלָּא עַד שֶׁיִּהְיוּ לוֹ כָּל הַסִּימָנִים הַלָּלוּ (טוּר). אֲבָל אִם לֹא הֵבִיא שְׁתֵּי שְׂעָרוֹת בִּזְקָנוֹ, אֲפִלּוּ אֵין בּוֹ רַק אֶחָד מֵהַסִּימָנִים הַלָּלוּ, הָוֵי סָרִיס (הַמ''מ פ''ה דְּאִשּׁוּת וְכֵן מַשְׁמַע בְּטוּר). הָיוּ לוֹ שְׁתֵּי שְׂעָרוֹת בִּשְׁאָר הַגּוּף, אֵינוֹ סָרִיס, אַף עַל פִּי שֶׁיֵּשׁ לוֹ כָּל הַסִּימָנִין הַלָּלוּ (טוּר): 

ו בְּנֵי כַּמָּה שָׁנִים יִהְיוּ לְשֶׁיִּהְיוּ נִדּוֹנִים כְּאַיְלוֹנִית וְסָרִיס עַל פִּי סִימָנִים הַלָּלוּ, נִתְבָּאֲרוּ בְּהָרַמְבַּ''ם פֶּרֶק שֵׁנִי מֵהִלְכוֹת אִשּׁוּת, וּבְסִימָן קנ''ה. הגה: סָעִיף י''ג לְעִנְיַן אַיְלוֹנִית, וְהוּא הַדִּין לְסָרִיס. וְיֵשׁ אוֹמְרִים דְּאֵין לָדוּן עַכְשָׁו דִּין סְרִיס וַדַּאי, דְּחַיְשִׁינָן שֶׁמָּא הָיָה לוֹ שְׂעָרוֹת וְנָשְׁרוּ, אוֹ שֶׁהָיוּ לוֹ גֻּמּוֹת, וְאֵין אָנוּ בְּקִיאִין (עַיֵּן בָּרִיבָ''שׁ סִימָן תע''ד), כְּמוֹ שֶׁנִּתְבָּאֵר לְעֵיל סִימָן קנ''ה לְעִנְיַן מֵאוּן. לָכֵן דַּיְנִינָן לֵהּ בִּסְפֵק סָרִיס, וְחוֹלֵץ, וְכֵן רָאוּי לְהוֹרוֹת: 

ז מִי שֶׁחָתְכוּ אוֹ נִתְּקוּ אוֹ מֵעֲכוּ גִּידָיו אוֹ בֵּיצָיו, בִּידֵי אָדָם, נִקְרָא סְרִיס אָדָם; וּכְשֶׁיִּהְיֶה בֶּן י''ג שָׁנָה וְיוֹם אֶחָד, נִקְרָא גָּדוֹל, שֶׁאֵין זֶה מֵבִיא סִימָנִים לָעוֹלָם: 

ח אַנְדְּרוֹגֵינוֹס, אֵינוֹ בַּר חֲלִיצָה וְיִבּוּם. וְיֵשׁ אוֹמְרִים שֶׁדִּינוֹ כְּזָכָר לְכָל דָּבָר: 

ט טֻמְטוּם, חוֹלֵץ וְלֹא מְיַבֵּם, מִפְּנֵי שֶׁהוּא סָפֵק. וְאִם נִקְרַע, וְנִמְצָא זָכָר, רָצָה חוֹלֵץ, רָצָה מְיַבֵּם. וְיֵשׁ מִי שֶׁאוֹמֵר, שֶׁהוּא סָפֵק, וּלְחֻמְרָא: 

י הַזָּקֵן בְּיוֹתֵר, שֶׁתָּשׁ כֹּחוֹ וְכָשַׁל, דִּינוֹ כִּסְרִיס אָדָם לְעִנְיַן חֲלִיצָה וְיִבּוּם, אֶלָּא שֶׁאִם בָּא עַל יְבִמְתּוֹ מֻתָּר לְקַיְּמָהּ: 

יא הַחֵרֶשֶׁת וְהַשּׁוֹטָה וְהַקְּטַנָּה, מִתְיַבְּמוֹת וְלֹא חוֹלְצוֹת. וְאִם רָצָה הַיָּבָם לְגָרֵשׁ הַחֵרֶשֶׁת בְּגֵט אַחַר שֶׁיִּבְעֹל אוֹתָהּ, הֲרֵי זֶה מְגָרֵשׁ: 

יב חֵרֵשׁ שׁוֹטֶה וְקָטָן, אֵינָם בְּנֵי חֲלִיצָה, אֲבָל מְיַבְּמִין. וְהַחֵרֵשׁ, אִם נָפְלָה לוֹ מֵאָחִיו פִּקֵּחַ, אֵינוֹ יָכוֹל לְהוֹצִיא לְעוֹלָם. אֲבָל אִם נָפְלָה לוֹ מֵאָחִיו חֵרֵשׁ, יָכוֹל לְהוֹצִיא בְּגֵט אַחַר שֶׁיִּבְעֹל. וְהַקָּטָן, יוֹצִיא בְּגֵט, אִם בָּא עָלֶיהָ לְאַחַר שֶׁהִגְדִּיל; וְאִם לָאו, צְרִיכָה גֵּט לְמַאֲמָרוֹ וַחֲלִיצָה לְזִיקָתוֹ: 

יג שְׁנֵי אַחִים, אֶחָד פִּקֵּחַ וְאֶחָד חֵרֵשׁ, נְשׂוּאִים לִשְׁתֵּי נָשִׁים פִּקְחוֹת, מֵת חֵרֵשׁ בַּעַל הַפִּקַּחַת, אָחִיו הַפִּקֵּחַ רָצָה חוֹלֵץ רָצָה מְיַבֵּם. מֵת פִּקֵּחַ בַּעַל הַפִּקַּחַת, אָחִיו הַחֵרֵשׁ אֵינוֹ יָכוֹל לַחֲלֹץ, וְכוֹנֵס, וְאֵינוֹ מוֹצִיא לְעוֹלָם: 

יד שְׁתֵּי אַחִים פִּקְחִים נְשׂוּאִים שְׁתֵּי נָשִׁים, אַחַת פִּקַּחַת וְאַחַת חֵרֶשֶׁת, מֵת פִּקֵּחַ בַּעַל הַחֵרֶשֶׁת, אֵין הַחֵרֶשֶׁת בַּת חֲלִיצָה, אֶלָּא כּוֹנֵס, וְאִם רָצָה אַחַר כָּךְ לְהוֹצִיא בְּגֵט, יוֹצִיא. מֵת פִּקֵּחַ בַּעַל הַפִּקַּחַת, אָחִיו, רָצָה חוֹלֵץ, רָצָה מְיַבֵּם: 

טו שְׁנֵי אַחִים, אֶחָד חֵרֵשׁ וְאֶחָד פִּקֵּחַ, נְשׂוּאִים לִשְׁתֵּי נָשִׁים, אַחַת חֵרֶשֶׁת וְאַחַת פִּקַּחַת, פִּקֵּחַ לְפִקַּחַת, וְחֵרֵשׁ לְחֵרֶשֶׁת, מֵת חֵרֵשׁ בַּעַל הַחֵרֶשֶׁת, אָחִיו הַפִּקֵּחַ כּוֹנֵס, וְאִם רָצָה אַחַר כָּךְ, יוֹצִיא בְּגֵט. מֵת פִּקֵּחַ בַּעַל הַפִּקַּחַת, אָחִיו הַחֵרֵשׁ כּוֹנֵס, וְאֵינוֹ מוֹצִיא לְעוֹלָם. הַסוּמָא, מְיַבֵּם, הגה: וְאֵינוֹ חוֹלֵץ; וְאִם חָלַץ, חֲלִיצָתוֹ כְּשֵׁרָה (טוּר). וְנִרְאֶה לִי, שֶׁאִם אֵין כָּאן אָח, אֶלָּא הוּא, חוֹלֵץ לְכַתְּחִלָּה, מֵאַחַר שֶׁאִי אֶפְשָׁר בְּעִנְיָן אַחֵר. וְע''ל סִימָן קמ''ט בְּפֵרוּשׁ הַחֲלִיצָה סָעִיף ס''ד: 

טז אֵשֶׁת קָטָן וְאֵשֶׁת הַשּׁוֹטֶה, פְּטוּרָה מִן הַחֲלִיצָה וּמִן הַיִּבּוּם. אֲבָל אֵשֶׁת הַחֵרֵשׁ, וְהַזְּקֵנָה, וְהָעֲקָרָה, הֲרֵי הֵם כִּשְׁאָר כָּל הַנָּשִׁים, וְחוֹלֶצֶת אוֹ מִתְיַבֶּמֶת:



סימן קעג - דין יבמה האסורה ליבם באסור כרת, ודין צרתה, וסוטה וצרתה, וקטנה שמאנה,
ובו י''ז סעיפים 
א הַיְבָמָה שֶׁהִיא עֶרְוָה לַיָּבָם בְּאִסוּר כָּרֵת, חוּץ מִן הַנִּדָּה, אֵינָהּ זְקוּקָה לַיָּבָם, וּמֻתֶּרֶת לְזָר בְּלֹא חֲלִיצָה, וְכֵן צָרוֹתֶיהָ פְּטוּרוֹת מִן הַחֲלִיצָה וּמֵהַיִּבּוּם. וְאִם הָיָה לוֹ אָח אַחֵר, וְאַחַת מִצָּרוֹתֶיהָ נִתְיַבְּמָה לְאוֹתוֹ אָח, וְלוֹ נָשִׁים אֲחֵרוֹת, וּמֵת, כֻּלָּן פְּטוּרוֹת מֵחֲלִיצָה וּמִן הַיִּבּוּם. וְאִם הָיָה לוֹ עוֹד אָח אַחֵר, וְאַחַת מֵהַנָּשִׁים אֵלּוּ נִתְיַבְּמָה לוֹ, וְלוֹ נָשִׁים אֲחֵרוֹת, וּמֵת, כֻּלָּן פְּטוּרוֹת מֵהַחֲלִיצָה וּמֵהַיִבּוּם. וְכֵן עַד עוֹלָם: 

ב אֲבָל אִם אַחַת מִכָּל הָעֲרָיוֹת נְשׂוּאָה לְזָר שֶׁאֵינוֹ אָחִיו, וּמֵת, מֻתָּר לִשָּׂא צָרָתָהּ: 

ג יְבָמָה שֶׁהִיא סְפֵק עֶרְוָה עַל בַּעְלָהּ, אוֹ סְפֵק עֶרְוָה עַל הַיָּבָם, הֲרֵי זוֹ (א) חוֹלֶצֶת וְלֹא מִתְיַבֶּמֶת. לְפִיכָךְ, מִי שֶׁקִּדֵּשׁ אִשָּׁה בִּסְפֵק קִדּוּשִׁין, וְאַחַר כָּךְ מֵת אָחִיו שֶׁהָיָה נוֹשֵׂא אֲחוֹתָהּ, וְנָפְלָה לוֹ לְיִבּוּם, שֶׁהִיא סְפֵק אֲחוֹת אִשְׁתּוֹ, הֲרֵי זוֹ חוֹלֶצֶת וְלֹא מִתְיַבֶּמֶת, וּמוֹצִיא אֶת אִשְׁתּוֹ בְּגֵט מִסָפֵק, וּשְׁתֵּיהֶן אֲסוּרוֹת עָלָיו; יְבִמְתּוֹ, מִפְּנֵי שֶׁהִיא סְפֵק עֶרְוָה; וַאֲרוּסָתוֹ, מִפְּנֵי שֶׁהִיא סְפֵק קְרוֹבַת חֲלוּצָתוֹ:
 באר היטב  (א) חלוצתו. צ''ע כיון דאחות חלוצה מדרבנן למה אסר בס''ס דרבנן ובפרק כיצד אמרו דספק חלוצה לא גזרו רבנן כנה''ג וכ''כ הב''ח ופסק דלכתחלה אסור מיהו אם קדם וכנס אין מוציאין ע''ש. והב''ש חולק עליו ופסק דאפי' בדיעבד אם כנס מוציאין מידו ע''ש:


ד הָיְתָה הַיְבָמָה בְּאִסוּר עֶרְוָה עַל הַבַּעַל, אֵינָהּ אִשְׁתּוֹ. וְאִם הָיָה לָהּ צָרָה, חוֹלֶצֶת אוֹ מִתְיַבֶּמֶת. וְזוֹ שֶׁהָיְתָה לַבַּעַל בְּאִסוּר עֶרְוָה, הִיא לַיָּבָם כְּמוֹ אִשָּׁה דְּעָלְמָא, וּמֻתָּר בָּהּ: 

ה הָיְתָה הַיְבָמָה סְפֵק עֶרְוָה עַל הַבַּעַל, אוֹ חוֹלֶצֶת אוֹ מִתְיַבֶּמֶת: 

ו יְבָמָה שֶׁהִיא סְפֵק עֶרְוָה לַיָּבָם, וְהָיָה לְאָחִיו בָּהּ סְפֵק קִדּוּשִׁין אוֹ סְפֵק גֵּרוּשִׁין, וְלוֹ אִשָּׁה אַחֶרֶת, אוֹתָהּ הַצָּרָה חוֹלֶצֶת וְלֹא מִתְיַבֶּמֶת: 

ז הָיָה אָחִיו נָשׂוּי אִשָּׁה שֶׁהִיא עֶרְוָה לַיָּבָם, וְלוֹ עוֹד אִשָּׁה אַחֶרֶת, וְאַחַר כָּךְ מֵתָה הָעֶרְוָה בְּחַיֵּי בַּעְלָהּ, אוֹ גֵּרְשָׁהּ, אוֹ שֶׁהָיְתָה קְטַנָּה וּמֵאֲנָה בּוֹ, וְאַחַר כָּךְ מֵת, מֻתֶּרֶת צָרָתָהּ לְהִתְיַבֵּם. אֲבָל אִם לֹא מֵאֲנָה בּוֹ בְּחַיָּיו, וּמֵאֲנָה בּוֹ אַחַר מוֹתוֹ, צָרָתָהּ חוֹלֶצֶת וְלֹא מִתְיַבֶּמֶת: 

ח סָפֵק אִם אוֹתָהּ שֶׁהִיא עֶרְוָה לַיָּבָם מֵתָה בְּחַיֵּי הַבַּעַל אוֹ אַחַר מוֹתוֹ, צָרָתָהּ חוֹלֶצֶת וְלֹא מִתְיַבֶּמֶת: 

ט יְבָמָה שֶׁהִיא עֶרְוָה לַיָּבָם וְהִיא אַיְלוֹנִית, אֲפִלּוּ הִכִּיר בָּהּ בַּעְלָהּ, הֲרֵי הִיא כְּמִי שֶׁאֵינָהּ, וְצָרָתָהּ חוֹלֶצֶת אוֹ מִתְיַבֶּמֶת. וְאִם יִבֵּם הַצָּרָה מִפְּנֵי שֶׁהָיָה סָבוּר שֶׁהָעֶרְוָה אַיְלוֹנִית, וְאַחַר כָּךְ נִמְצֵאת שֶׁאֵינָהּ אַיְלוֹנִית, תֵּצֵא מִיבָמָהּ בְּלֹא גֵּט, וְהַוָּלָד מַמְזֵר: 

י נִשֵּׂאת הַצָּרָה לְזָר, מִפְּנֵי שֶׁהָיְתָה סְבוּרָה שֶׁאֵין הָעֶרְוָה אַיְלוֹנִית, וְאַחַר כָּךְ נִמְצֵאת אַיְלוֹנִית, תֵּצֵא מֵהַבַּעַל בְּגֵט, וּבַחֲלִיצָה מֵהַיָּבָם לְהַתִּירָהּ. וְאִם מִתְּחִלָּה לֹא נִשֵּׂאת לְזָר, אֶלָּא נִתְקַדְּשָׁה לוֹ בִּלְבַד, מֻתֶּרֶת לַיָּבָם: 

יא מִי שֶׁזִּנְּתָה אִשְׁתּוֹ תַּחְתָּיו בְּעֵדִים וּבְרָצוֹן, וּמֵת בְּלֹא זֶרַע, וְנָפְלָה לִפְנֵי אָחִיו, דִּינָהּ כְּדִין (ב) עֶרְוָה, וְהִיא וְצָרָתָהּ פְּטוּרוֹת מֵהַחֲלִיצָה וּמֵהַיִּבּוּם, אֲבָל אִם סָפֵק זִנְּתָה אִם לָאו, הִיא חוֹלֶצֶת וְלֹא מִתְיַבֶּמֶת, וְצָרָתָהּ, אוֹ חוֹלֶצֶת אוֹ מִתְיַבֶּמֶת. הגה: וְיֵשׁ אוֹמְרִים דַּאֲפִלּו זִנְּתָה וַדַּאי, צְרִיכָה חֲלִיצָה (הַשָּׂגוֹת הָרַאֲבַ''ד), וְהוּא הַדִּין לְצָרָתָהּ, (ג) וְיֵשׁ לְהַחֲמִיר. וְלָכֵן, מִי שֶׁיֵּשׁ לוֹ אִשָּׁה שֶׁהֵמִירָה, אַף עַל גַּב דְּוַדַּאי זִנְּתָה, צָרָתָהּ צְרִיכָה חֲלִיצָה (מָרְדְּכַי רֵישׁ יְבָמוֹת וְכ''כ מהרא''י סִימָן רי''ט). אִשָּׁה שֶׁהָלַךְ בַּעְלָהּ לִמְדִינַת הַיָּם, וְנִשֵּׂאת, וְאַחַר כָּךְ בָּא הַבַּעַל וּמֵת, צָרָתָהּ מֻתֶּרֶת לְהִתְיַבֵּם, וְאֵינָהּ כְּצָרַת סוֹטָה (הַגָּהוֹת אַלְפָסִי פֶּרֶק הָאִשָּׁה):
 באר היטב  (ב) ערוה. בנ''י הניח בצ''ע אשת כהן שנאנסה אם צריכה חליצה וב''ח תמה עליו הא אי' ביבמות דף נ''ו ע''ב אשת כהן שנאנסה בעלה לוקה עליה משום טומאה ע''כ נשמע אף באונס טומאה כתיב בי' א''כ פטורה מן החליצה כמו זנות ברצון עיי''ש ועיין ביבמות דף י''א ובסוטה ד' ה': (ג) ויש להחמיר. ובחליצת הסוטה לא נפטרה הצרה ב''ש דלא כב''ח ע''ש:


יב אֵשֶׁת אָחִיו שֶׁלֹּא הָיָה בְּעוֹלָמוֹ, הֲרֵי הִיא אֵשֶׁת אָח שֶׁלֹּא בִּמְקוֹם מִצְוָה, וּפוֹטֶרֶת צָרָתָהּ. כֵּיצַד, רְאוּבֵן שֶׁמֵּת, וְנָפְלָה אִשְׁתּוֹ לִפְנֵי שִׁמְעוֹן אָחִיו, וְאַחַר כָּךְ נוֹלַד לֵוִי אָחִיו, בֵּין שֶׁנּוֹלַד קֹדֶם שֶׁיִּבֵּם שִׁמְעוֹן אֵשֶׁת רְאוּבֵן, בֵּין שֶׁנּוֹלַד אַחַר שֶׁיִּבְּמָה, וּמֵת שִׁמְעוֹן, אֲסוּרָה עַל לֵוִי לְעוֹלָם. וְאִם הָיָה לְשִׁמְעוֹן אִשָּׁה אַחֶרֶת, גַּם הִיא פְּטוּרָה מֵחֲלִיצָה וּמֵהַיִּבּוּם, וּפוֹטֶרֶת צָרָתָהּ וְצָרַת צָרָתָהּ עַד סוֹף הָעוֹלָם, כְּדִין צָרַת עֶרְוָה. וְאִם מֵת שִׁמְעוֹן, אֲפִלּוּ קֹדֶם שֶׁעָשָׂה בָּהּ מַאֲמָר, אֵשֶׁת שִׁמְעוֹן חוֹלֶצֶת וְלֹא מִתְיַבֶּמֶת, מִשּׁוּם דְּכֵיוָן דְּקַיְמָא לָן יֵשׁ זִקָּה, אֲפִלּוּ לֹא עָשָׂה מַאֲמָר הֲוָה לֵהּ כְּצָרַת אֵשֶׁת אָחִיו שֶׁלֹּא הָיָה בְּעוֹלָמוֹ: 

יג קְטַנָּה שֶׁהָיְתָה נְשׂוּאָה לְאָחִיו מֵאִמּוֹ [לַאֲחִי אִמּוֹ] שֶׁהִיא שְׁנִיָּה לוֹ, וּמֵת, וְנִשְׁאַר וּנְשָׂאָה אָחִיו מֵאָבִיו, וּמֵת, וְנָפְלָה לְפָנָיו לְיִבּוּם וְעוֹדֶנָּה קְטַנָּה, אֵין אוֹמְרִים תְּמָאֵן, לַעֲקֹר נִשּׂוּאִין הָרִאשׁוֹנִים, כְּדֵי שֶׁתִּתְיַבֵּם, אֶלָּא צָרָתָהּ חוֹלֶצֶת וְלֹא מִתְיַבֶּמֶת, שֶׁאַף הִיא חוֹלֶצֶת אִם תְּמָאֵן: 

יד קְטַנָּה שֶׁאֵינָהּ עֶרְוָה עָלָיו, וּמֵת, וּמֵאֲנָה הַקְּטַנָּה בַּיָּבָם, אֲסוּרָה לוֹ וּמֻתֶּרֶת לְזָר בְּלֹא חֲלִיצָה, אִם אֵין שָׁם אַחִים אֲחֵרִים. וְדַוְקָא הִיא, אֲבָל צָרָתָהּ מֻתֶּרֶת לוֹ, וַאֲפִלּוּ הִיא מֻתֶּרֶת לִשְׁאָר אַחִים שֶׁלֹּא מֵאֲנָה בָּהֶם: 

טו הָיוּ לְאָחִיו בְּאִשְׁתּוֹ סְפֵק גֵּרוּשִׁין, וְנָפְלָה לְפָנָיו לְיִבּוּם, חוֹלֶצֶת וְלֹא מִתְיַבֶּמֶת. אֲבָל אִם הָיָה לְאָחִיו סְפֵק קִדּוּשִׁין, הֲרֵי זוֹ יְכוֹלָה לְהִתְיַבֵּם: 

טז הַמְגָרֵשׁ אִשְׁתּוֹ גְּדוֹלָה, אוֹ קְטַנָּה שֶׁהִשִּׂיאוּהָ אָחֶיהָ, וְהֶחֱזִירָהּ, וּמֵת, וְנָפְלָה לִפְנֵי יָבָם, מֻתֶּרֶת לוֹ. אֲבָל קְטַנָּה שֶׁהִשִּׂיאָה אָבִיהָ, וְנִתְגָּרְשָׁה בְּקַטְנוּתָהּ עַל יְדֵי אָבִיהָ, וְהֶחֱזִירָהּ וָמֵת בְּעוֹדָהּ קְטַנָּה, אֲסוּרָה לְיָבָם. וְכֵן הַדִּין בִּמְגָרֵשׁ הַפִּקַּחַת, וְנִתְחָרְשָׁה, וְהֶחֱזִירָהּ, וּמֵת, וְהִיא חֵרֶשֶׁת; וּבֵין בָּזוֹ וּבֵין בָּזוֹ, צָרָתָהּ מֻתֶּרֶת לְהִתְיַבֵּם: 

יז הֶחֱזִירָהּ כְּשֶׁהִיא קְטַנָּה אוֹ חֵרֶשֶׁת, וְגָדְלָה וְנִתְפַּקְּחָה אֶצְלוֹ, וּמֵת, מֻתֶּרֶת לְהִתְיַבֵּם. וְאֵין צָרִיךְ לוֹמַר אִם הֶחֱזִירָהּ אַחַר שֶׁגָּדְלָה אוֹ נִתְפַּקְּחָה: 



סימן קעד - דין האסורה ליבם באסור לאו ועשה
ובו ז' סעיפים 
א יְבָמָה שֶׁהִיא אֲסוּרָה לַיָּבָם, בְּלָאו אוֹ בַּעֲשֵׂה אוֹ בְּאִסוּר שְׁנִיּוֹת (א) דְּרַבָּנָן, הִיא חוֹלֶצֶת וְלֹא מִתְיַבֶּמֶת, וְצָרָתָהּ אוֹ חוֹלֶצֶת אוֹ מִתְיַבֶּמֶת; וְאֵין חֲלִיצָתָהּ פּוֹטֶרֶת צָרָתָהּ, אֲבָל חֲלִיצַת צָרָתָהּ פּוֹטֶרֶת אוֹתָהּ. וְאִם עָבַר וּבָא עָלֶיהָ, קְנָאָהּ, וְנִפְטֶרֶת צָרָתָהּ. וְאִם רָצָה לְהוֹצִיאָהּ, מוֹצִיאָהּ בְּגֵט:
 באר היטב  (א) דרבנן. קטלנית או מייבמת ע''ל סי' מ' מש''ש:


ב הָיְתָה אֲסוּרָה לְבַעְלָהּ בְּאִסוּר לָאו אוֹ עֲשֵׂה אוֹ אִסוּר דְּרַבָּנָן, וּמֻתֶּרֶת לְיָבָם, יְכוֹלָה לְהִתְיַבֵּם; חוּץ מִמַּחֲזִיר גְּרוּשָׁתוֹ מִשֶּׁנִּשֵּׂאת, וּמֵת, שֶׁהִיא חוֹלֶצֶת וְלֹא מִתְיַבֶּמֶת, וְצָרָתָהּ אוֹ חוֹלֶצֶת אוֹ מִתְיַבֶּמֶת: 

ג אֲחוֹת חֲלוּצָה, אֲסוּרָה מִדְּרַבָּנָן. לְפִיכָךְ, נָפְלָה לִפְנֵי יָבָם, חוֹלֶצֶת וְלֹא מִתְיַבֶּמֶת. וְכֵן צָרָתָהּ אֲסוּרָה מִדְּרַבָּנָן, וְחוֹלֶצֶת וְלֹא מִתְיַבֶּמֶת: 

ד מִי (ב) שֶׁיֵּשׁ עָלֶיהָ זִקַּת שְׁנֵי יְבָמִים, הִיא אוֹ צָרָתָהּ חוֹלֶצֶת וְלֹא מִתְיַבֶּמֶת. כֵּיצַד, שְׁלשָׁה אַחִים נְשׂוּאִים שְׁלשָׁה נָכְרִיּוֹת, וּמֵת אֶחָד מֵהֶם וְעָשָׂה בָּהּ אֶחָד מֵהַנִּשְׁאָרִים מַאֲמָר בִּיבִמְתּוֹ, וּמֵת קֹדֶם שֶׁכָּנְסָהּ, חוֹלֶצֶת וְלֹא מִתְיַבֶּמֶת:
 באר היטב  (ב) שיש עליה זיקת ב' יבמים היא וצרתה חולצות ולא מתייבמות. כצ''ל:


ה נָתַן לָהּ גֵּט, וּפֵרַשׁ שֶׁהוּא לְמַאֲמָרוֹ, הֲרֵי בָּטֵל הַמַּאֲמָר שֶׁעָשָׂה, וְאֵין עָלֶיהָ אֶלָּא זִקַּת יָבָם אֶחָד, וּמִתְיַבֶּמֶת. אֲבָל אִם נָתַן לָהּ הַגֵּט סְתָם, אֲסוּרָה לְהִתְיַבֵּם: 

ו קָטָן שֶׁבָּא עַל יְבִמְתּוֹ, וּמֵת, חוֹלֶצֶת וְלֹא מִתְיַבֶּמֶת; שֶׁאֵין בִּיאָתוֹ קוֹנָה קִנְיָן גָּמוּר, וְיֵשׁ עָלֶיהָ זִקַּת שְׁנֵי יְבָמִים: 

ז מִי שֶׁחֶצְיָהּ שִׁפְחָה וְחֶצְיָהּ בַּת חוֹרִין שֶׁנִּתְקַדְּשָׁה לִרְאוּבֵן, וְנִשְׁתַּחְרְרָה, וְקִדְּשָׁהּ שִׁמְעוֹן אָחִיו, וּמֵתוּ שְׁנֵיהֶם, וְנָפְלָה לִפְנֵי לֵוִי אֲחִיהֶם, מִתְיַבֶּמֶת לוֹ, שֶׁאֵינָהּ אֵשֶׁת שְׁנֵי מֵתִים; שֶׁאִם קִדּוּשֵׁי רְאוּבֵן קִדּוּשִׁין אֵין קִדּוּשֵׁי שִׁמְעוֹן כְּלוּם; וְאִם קִדּוּשֵׁי שִׁמְעוֹן קִדּוּשִׁין, אֵין קִדּוּשֵׁי רְאוּבֵן כְּלוּם: 



סימן קעה - דין יבמה שהיתה אסורה והתרה
ובו י''ד סעיפים 
א יְבָמָה שֶׁאֵינָהּ רְאוּיָה לְהִתְיַבֵּם בִּשְׁעַת נְפִילָה, מִשּׁוּם אִסוּר עֶרְוָה, אֲסוּרָה עוֹלָמִית, אֲפִלּוּ אִם יִפְקַע הָאִסוּר. כְּגוֹן שְׁנֵי אַחִים שֶׁנְּשׂוּאִים שְׁתֵּי אֲחָיוֹת, וּמֵת אֶחָד מֵהֶם, וְנָפְלָה אִשְׁתּוֹ לִפְנֵי הַשֵּׁנִי שֶׁנָּשׂוּי אֲחוֹתָהּ, אֲפִלּוּ אִם תָּמוּת אִשְׁתּוֹ אַחַר כָּךְ, שֶׁפָּקַע אִסוּר אֲחוֹת אִשָּׁה, אֲפִלּוּ הָכִי אֲסוּרָה. וַאֲפִלּוּ נָפְלָה לְפָנָיו פַּעַם אַחֶרֶת אַחֲרֵי מוֹת אִשְׁתּוֹ, כְּגוֹן שֶׁהָיָה לָהֶם אָח שְׁלִישִׁי שֶׁלֹּא הָיְתָה עֶרְוָה עָלָיו, וּכְּנָסָהּ, וּמֵתָה אִשְׁתּוֹ שֶׁל זֶה שֶׁהָיָה נָשׂוּי אֲחוֹתָהּ, וּמֵת הַשְּׁלִישִׁי שֶׁכְּנָסָהּ, וְחָזַר וְנָפְלָה לְפָנָיו, אֲסוּרָה לוֹ. לָא שְׁנָא מֵתָה אִשְׁתּוֹ קֹדֶם שֶׁכָּנַס הַשְּׁלִישִׁי, לֹא שְׁנָא מֵתָה אַחַר שֶׁכָּנַס, אַף עַל פִּי שֶׁלֹּא הָיְתָה אֲסוּרָה עָלָיו בִּשְׁעַת נְפִילָה אַחֲרוֹנָה, אֲפִלּוּ הָכִי אֲסוּרָה לוֹ הִיא וְצָרָתָהּ, כְּגוֹן שֶׁהָיָה אִשָּׁה אַחֶרֶת לָאָח הַשְּׁלִישִׁי, כֵּיוָן שֶׁהָיְתָה אֲסוּרָה לוֹ בִּשְׁעַת נְפִילָה רִאשׁוֹנָה. אֲבָל אִם הָיְתָה מֻתֶּרֶת לוֹ בִּשְׁעַת נְפִילָה, אֲפִלּוּ אִם תֵּאָסֵר אַחַר כָּךְ, אִם פָּקַע הָאִסוּר, חוֹזֶרֶת לְהֶתֵּרָהּ. כֵּיצַד, שְׁלשָׁה אַחִים שְׁנַיִם מֵהֶם נְשׂוּאִים שְׁתֵּי אֲחָיוֹת, וּמֵת אֶחָד מֵהֶם, וְנִזְקְקָה אִשְׁתּוֹ לַשְּׁלִישִׁי שֶׁאֵינוֹ נָשׂוּי אֲחוֹתָהּ, וְלֹא הִסְפִּיק לְכָנְסָהּ עַד שֶׁמֵּת הָאָח הַשֵּׁנִי שֶׁהָיָה נָשׂוּי הָאַחֶרֶת, וַהֲרֵי שְׁתֵּיהֶן אֲסוּרוֹת עָלָיו, מֵתָה הָאַחֲרוֹנָה, חָזְרָה הָרִאשׁוֹנָה לְהֶתֵּרָהּ, כֵּיוָן שֶׁהָיְתָה מֻתֶּרֶת בִּשְׁעַת נְפִילָה, אַף עַל פִּי שֶׁנֶּאֶסְרָה בֵּינְתַיִם. אֲבָל אִם מֵתָה הָרִאשׁוֹנָה, לֹא הֻתְּרָה הָאַחֲרוֹנָה, כֵּיוָן שֶׁהָיְתָה אֲסוּרָה בִּשְׁעַת נְפִילָה. וְכֵן אִם הָיוּ שָׁם עוֹד אַחִים, וְקָדַם אֶחָד מֵהֶם וְחָלַץ לָאַחֲרוֹנָה, אוֹ שֶׁהָיְתָה הָרִאשׁוֹנָה אֲסוּרָה לְאֶחָד מֵהָאַחִים, וְיִבֵּם אֶת הָאַחֲרוֹנָה, שֶׁהֲרֵי מֻתֶּרֶת לוֹ, הֻתְּרָה הָרִאשׁוֹנָה לִשְׁאָר אַחִים, שֶׁהֲרֵי הָאַחֲרוֹנָה שֶׁאָסְרָה אוֹתָהּ, חָלְצָה אוֹ נִתְיַבְּמָהּ לַמֻּתָּר לָהּ. אֲבָל אִם הָאַחֲרוֹנָה אֲסוּרָה לְאֶחָד מֵהֶם מִשּׁוּם עֶרְוָה, הֲרֵי הוּא מֻתָּר לְיַבֵּם הָרִאשׁוֹנָה, וּשְׁאָר הָאַחִים אֲסוּרִים בִּשְׁתֵּיהֶן, וְחוֹלְצוֹת וְלֹא מִתְיַבְּמוֹת: 

ב שְׁנַיִם מֵהָאַחִים נְשׂוּאִים לִשְׁתֵּי אֲחָיוֹת, וּמֵתוּ שְׁנֵיהֶם, וְלֹא נוֹדַע אֵיזֶה מֵהֶם מֵת רִאשׁוֹן, הוֹאִיל וְאִי אֶפְשָׁר לְיַבֵּם שְׁתֵּיהֶן, וַהֲרֵי זִקָּה נָפְלָה עַל שְׁתֵּיהֶן, חוֹלְצוֹת וְלֹא מִתְיַבְּמוֹת. וַאֲפִלּוּ הָיְתָה אַחַת מֵהֶם אֲסוּרָה עַל הַיָּבָם מִשּׁוּם שְׁנִיָּה אוֹ מֵחַיָּבֵי עֲשֵׂה אוֹ מֵחַיָּבֵי לָאוִין, הֲרֵי אֵלּוּ חוֹלְצוֹת וְלֹא מִתְיַבְּמוֹת. אֲבָל אִם הָיְתָה אַחַת מֵהֶם עֶרְוָה עָלָיו, הֲרֵי אֲחוֹתָהּ מֻתֶּרֶת לוֹ, רָצָה חוֹלֵץ רָצָה מְיַבֵּם, שֶׁהֲרֵי לֹא נָפְלָה זִקָּתוֹ עַל שְׁתֵּיהֶן, שֶׁאֵין זִקָּה עַל הֶעֶרְוָה: 

ג אַרְבַּע אַחִים, שְׁנַיִם מֵהֶם נְשׂוּאִים לִשְׁתֵּי אֲחָיוֹת, וּמֵתוּ הַנְּשׂוּאִים אֶת הָאֲחָיוֹת, אוֹ בָּזֶה אַחַר זֶה, קֹדֶם שֶׁהִסְפִּיקוּ לְיַבֵּם לָרִאשׁוֹנָה, שְׁתֵּיהֶן חוֹלְצוֹת וְלֹא מִתְיַבְּמוֹת, שֶׁאִי אֶפְשָׁר לְשׁוּם אַחַת מֵהֶן לְהִתְיַבֵּם, מִשּׁוּם אִסוּר אֲחוֹת זְקוּקָה. וְאִם קָדְמוּ וְכָנְסוּ כָּל אֶחָד אַחַת מֵהָאֲחָיוֹת, (א) מוֹצִיאִים אוֹתָן מֵהֶם; וְיֵשׁ מִי שֶׁאוֹמֵר שֶׁאֵין מוֹצִיאִין:
 באר היטב  (א) שאין מוציאין. עי' תוס' י''ט פ''ג דיבמות משנה א' מה שנתקשה בזה. ועי' ב''ח וב''ש:


ד הָיְתָה אַחַת מֵהֶם אֲסוּרָה לְאֶחָד מֵהַיְבָמִין מִשּׁוּם אִסוּר עֶרְוָה, מֻתָּר בַּשְּׁנִיָּה, שֶׁהֲרֵי אֵין הָעֶרְוָה זְקוּקָה לוֹ, וְנִמְצָא שֶׁאֵין זְקוּקָה לוֹ אֶלָּא אַחַת; וְהַשֵּׁנִי, אָסוּר בִּשְׁתֵּיהֶם: 

ה הָיְתָה אַחַת מֵהֶן אֲסוּרָה לְזֶה מִשּׁוּם עֶרְוָה, וְהַשְּׁנִיָּה אֲסוּרָה לַשֵּׁנִי מִשּׁוּם עֶרְוָה, הָאֲסוּרָה לְזֶה מֻתֶּרֶת לְזֶה, שֶׁכָּל אֶחָד אֵין זְקוּקָה לוֹ אֶלָּא אַחַת. אֲבָל אִם אֵין אֲסוּרוֹת עֲלֵיהֶם אֶלָּא בְּאִסוּר לָאו אוֹ עֲשֵׂה, לֹא נִדְחֵית הַזִּיקָה מֵהֶם, וְחוֹלְצוֹת וְלֹא מִתְיַבְּמוֹת: 

ו שְׁלשָׁה אַחִים, שְׁנַיִם מֵהֶם נְשׂוּאִין שְׁתֵּי אֲחָיוֹת, וּמֵת אֶחָד מִבַּעֲלֵי הָאֲחָיוֹת, וְאַחַר כָּךְ מֵת בַּעַל אֲחוֹת הַשְּׁנִיָּה, וְנָפְלָה גַּם הָאָחוֹת הַשְּׁנִיָּה לִפְנֵי הָאָח הַשְּׁלִישִׁי, שְׁתֵּיהֶן אֲסוּרוֹת עָלָיו, שֶׁהֵן צָרוֹת זוֹ לָזוֹ בְּזִקָּה, וְחוֹלְצוֹת וְלֹא מִתְיַבְּמוֹת. וְאִם עָשָׂה מַאֲמָר בָּרִאשׁוֹנָה, וְאַחַר כָּךְ נָפְלָה אֲחוֹתָהּ לְפָנָיו, יוֹצִיא בַּעֲלַת הַמַּאֲמָר בְּגֵט וַחֲלִיצָה, וְהָאַחֲרוֹנָה בַּחֲלִיצָה: 

ז שְׁלשָׁה אַחִים, שְׁנַיִם מֵהֶם נְשׂוּאִים שְׁתֵּי אֲחָיוֹת, וְאֶחָד נָשׂוּי נָכְרִית, מֵת נָשׂוּי נָכְרִית, וְכָנַס אֶחָד מִבַּעֲלֵי אֲחָיוֹת אֶת אִשְׁתּוֹ, וּמֵת, הָרִאשׁוֹנָה יוֹצֵאת מִשּׁוּם אֲחוֹת אִשָּׁה, וְהַשְּׁנִיָּה מִשּׁוּם צָרָתָהּ. וְאִם לֹא כְּנָסָהּ, בֵּין שֶׁעָשָׂה מַאֲמָר בַּנָּכְרִית, בֵּין שֶׁלֹּא עָשָׂה בָּהּ מַאֲמָר, הֲרֵי זוֹ חוֹלֶצֶת וְלֹא מִתְיַבֶּמֶת: 

ח שְׁלשָׁה אַחִים, שְׁנַיִם מֵהֶם נְשׂוּאִים שְׁתֵּי אֲחָיוֹת, וְאֶחָד נָשׂוּי נָכְרִית, גֵּרַשׁ אֶחָד מִבַּעֲלֵי אֲחָיוֹת אִשְׁתּוֹ, וּמֵת נָשׂוּי נָכְרִית, וּכְּנָסָהּ הַמְגָרֵשׁ, וּמֵת, מֻתֶּרֶת לָאָח הַנִּשְׁאַר. אֲבָל אִם מֵת נָשׂוּי נָּכְרִית קֹדֶם שֶׁגֵּרַשׁ אֶחָד מִבַּעֲלֵי אֲחָיוֹת אֶת אִשְׁתּוֹ, אֲפִלּוּ אִם לֹא כָּנַס נָּכְרִית וָמֵת, אֲסוּרָה לָאָח הַנִּשְׁאַר, מִפְּנֵי שֶׁהָיְתָה צָרַת עֶרְוָה בְּזִקָּה, אֲפִלּוּ אִם גֵּרַשׁ הָעֶרְוָה קֹדֶם שֶׁמֵּת. וְהוּא הַדִּין אִם הָיָה נָשׂוּי נָכְרִית, וְיֵשׁ לוֹ בָּנִים, אֲסוּרָה לוֹ מִשּׁוּם זִקַּת אֵשֶׁת אָחִיו שֶׁיֵּשׁ לוֹ בָּנִים (הַגָּהוֹת אַלְפָסִי פ' ד' אַחִין). אֲבָל אִם כָּנַס בַּעַל (הָאֲחָיוֹת) [הָאָחוֹת] אֶת הַנָּכְרִית, וְגֵרַשׁ הָעֶרְוָה, וּמֵת, לָא שְׁנָא גֵּרַשׁ קֹדֶם שֶׁכָּנַס הָעֶרְוָה, לָא שְׁנָא אַחַר כָּךְ, מֻתֶּרֶת הַנָּכְרִית לָאָח הַנִּשְׁאַר: 

ט שְׁנֵי אַחִים פִּקְחִים נְשׂוּאִין שְׁתֵּי אֲחָיוֹת קְטַנּוֹת אוֹ חֵרְשׁוֹת, וּמֵת אֶחָד מֵהֶם, תֵּצֵא מִשּׁוּם אֲחוֹת אִשָּׁה, שֶׁהֲרֵי נִשּׂוּאֵי שְׁתֵּיהֶן שָׁווֹת: 

י הָיְתָה אַחַת פִּקַּחַת וְאַחַת חֵרֶשֶׁת; מֵת בַּעַל הַחֵרֶשֶׁת, תֵּצֵא מִשּׁוּם אֲחוֹת אִשָּׁה; מֵת בַּעַל הַפִּקַּחַת, בַּעַל הַחֵרֶשֶׁת מוֹצִיא אֶת אִשְׁתּוֹ בְּגֵט, וְאֶת אֵשֶׁת אָחִיו בַּחֲלִיצָה: 

יא הָיְתָה אַחַת גְּדוֹלָה וְאַחַת קְטַנָּה; מֵת בַּעַל הַקְּטַנָּה, תֵּצֵא מִשּׁוּם אֲחוֹת אִשָּׁה; מֵת בַּעַל הַגְּדוֹלָה, מְלַמְּדִין אֶת הַקְּטַנָּה שֶׁתְּמָאֵן בְּבַעְלָהּ, וִייַבֵּם הַגְּדוֹלָה: 

יב שְׁנֵי אַחִים, אֶחָד פִּקֵּחַ וְאֶחָד חֵרֵשׁ, נְשׂוּאִים לִשְׁתֵּי אֲחָיוֹת פִּקְחוֹת, אוֹ אַחַת פִּקַּחַת וְאַחַת חֵרֶשֶׁת, וְהַפִּקַּחַת נְשׂוּאָה לְפִקֵּחַ, מֵת חֵרֵשׁ בַּעַל הַחֵרֶשֶׁת, אוֹ חֵרֵשׁ בַּעַל הַפִּקַּחַת, תֵּצֵא מִשּׁוּם אֲחוֹת אִשָּׁה. מֵת פִּקֵּחַ בַּעַל הַפִּקַּחַת, הַחֵרֵשׁ בַּעַל הַחֵרֶשֶׁת, אוֹ בַּעַל הַפִּקַּחַת, מוֹצִיא אֶת אִשְׁתּוֹ בְּגֵט, וְאֵשֶׁת אָחִיו אֲסוּרָה לָעוֹלָם: 

יג שְׁנֵי אַחִים חֵרְשִׁים נְשׂוּאִים לִשְׁתֵּי אֲחָיוֹת פִּקְחוֹת אוֹ חֵרְשׁוֹת, אוֹ אַחַת פִּקַּחַת וְאַחַת חֵרֶשֶׁת, וְכֵן שְׁתֵּי אֲחָיוֹת חֵרְשׁוֹת נְשוּאוֹת לִשְׁנֵי אַחִים פִּקְחִים אוֹ חֵרְשִׁים אוֹ אֶחָד פִּקֵּחַ וְאֶחָד חֵרֵשׁ, וּמֵת אֶחָד מֵהֶם, תֵּצֵא מִשּׁוּם אֲחוֹת אִשָּׁה. וְאִם הָיוּ נָכְרִיּוֹת, יַכְנִיסוּ; וְאִם אַחַר כָּךְ יִרְצוּ לְהוֹצִיא בְּגֵט, יוֹצִיאוּ: 

יד שְׁנֵי אַחִים, אֶחָד פִּקֵּחַ וְאֶחָד חֵרֵשׁ, וְהַחֵרֵשׁ נָשׂוּי שְׁתֵּי נָשִׁים פִּקְחוֹת, וְאַחַת מֵהֶן עֶרְוָה עַל הַפִּקֵּחַ, וּמֵת הַחֵרֵשׁ, שְׁתֵּיהֶן פְּטוּרוֹת מֵהַחֲלִיצָה וּמֵהַיִּבּוּם. הָיוּ שְׁנֵיהֶם פִּקְחִים, וְאֶחָד מֵהֶם נָשׂוּי שְׁתֵּי נָשִׁים, אַחַת פִּקַּחַת וְאַחַת חֵרֶשֶׁת, וְהַחֵרֶשֶׁת הִיא עֶרְוָה עַל אָחִיו, הַשְּׁנִיָּה הַפִּקַּחַת חוֹלֶצֶת וְלֹא מִתְיַבֶּמֶת: 



סימן קעו - דין יבמה שאינה בת יבום משום ספק זקוקה, ודין נשי התערובות
ובו ח' סעיפים 
א מִי שֶׁקִּדֵּשׁ אַחַת מִשְּׁתֵּי אֲחָיוֹת, וְאֵינוֹ יוֹדֵעַ אֵיזוֹ קִדֵּשׁ, אֲפִלּוּ לֹא הֻכְּרוּ מֵעוֹלָם, שֶׁלֹּא נִתְּנוּ לְבִיאָה, הֲווֹ קִדּוּשִׁין וְצָרִיךְ גֵּט לְכָל אַחַת וְאַחַת. מֵת, וְלוֹ אָח, חוֹלֵץ לִשְׁתֵּיהֶן. הָיוּ לוֹ שְׁנֵי אַחִים, אֶחָד חוֹלֵץ וְאֶחָד מְיַבֵּם לַשְּׁנִיָּה. קָדְמוּ שְׁנֵי הָאַחִים וְכָנְסוּ אֶת שְׁתֵּיהֶן, אֵין מוֹצִיאִים אוֹתָן מִיָּדָם. וְאִם נִמְלְכוּ בְּבֵית דִּין וְאָמְרוּ לָהֶם שֶׁיַּחֲלֹץ הָאֶחָד וִיְיַבֵּם הַשֵּׁנִי, וְהָלְכוּ שְׁנֵיהֶם וְיִבְּמוּ, יוֹצִיאוּ: 

ב מִי שֶׁעָבַר וְיִבֵּם וַדַּאי אֲחוֹת זְקוּקָתוֹ, יוֹצִיא: 

ג שְׁנַיִם שֶׁקִּדְּשׁוּ שְׁתֵּי אֲחָיוֹת, זֶה אֵינוֹ יוֹדֵעַ אֵיזוֹ קִדֵּשׁ וְזֶה אֵינוֹ יוֹדֵעַ אֵיזוֹ קִדֵּשׁ, וּמֵתוּ, לְזֶה אָח וּלְזֶה אָח, כָּל אֶחָד חוֹלֵץ לִשְׁתֵּיהֶן; וְאֵין שׁוּם אֶחָד מֵהֶם יָכוֹל לְיַבֵּם. לְזֶה אֶחָד וּלְזֶה שְׁנַיִם; הַיָּחִיד חוֹלֵץ לִשְׁתֵּיהֶן; וְהַשְּׁנַיִם, אֶחָד חוֹלֵץ לְאַחַת תְּחִלָּה, וְאַחַר כָּךְ יְיַבֵּם הַשֵּׁנִי לַשְּׁנִיָּה. וְאִם קָדְמוּ הַשְּׁנַיִם וְכָנְסוּ אַחַר שֶׁחָלַץ הַיָּחִיד, אֵין מוֹצִיאִים מִיָּדָם, אֲפִלּוּ שְׁנֵיהֶם כֹּהֲנִים. הָיוּ לְזֶה שְׁנֵי אַחִים וּלְזֶה שְׁנֵי אַחִים, אָחִיו שֶׁל זֶה חוֹלֵץ לְאַחַת, וְאָחִיו שֶׁל זֶה חוֹלֵץ לְאַחַת, וְאַחַר כָּךְ הָאָח הַשֵּׁנִי שֶׁל זֶה מְיַבֵּם חֲלוּצָתוֹ שֶׁל זֶה, וָאָח הַשֵּׁנִי שֶׁל זֶה מְיַבֵּם חֲלוּצָתוֹ שֶׁל זֶה. אִם קָדְמוּ שְׁנֵי הָאַחִים שֶׁל הָאֶחָד וְחָלְצוּ לִשְׁתֵּיהֶן, לֹא יְיַבְּמוּ הַשְּׁנֵי אַחִים הָאֲחֵרִים שֶׁל הַשֵּׁנִי לִשְׁתֵּיהֶן, אֶלָּא אֶחָד חוֹלֵץ וְאֶחָד מְיַבֵּם לַשְּׁנִיָּה. קָדְמוּ הַשְּׁנַיִם הָאַחֲרוֹנִים וְכָנְסוּ אַחַר שֶׁחָלְצוּ הַשְּׁנַיִם הָרִאשׁוֹנִים, אֵין מוֹצִיאִין מִיָּדָם: 

ד מִי שֶׁהָלַךְ בַּעְלָהּ לִמְדִינַת הַיָּם, וְשָׁמְעוּ שֶׁמֵּת, וְנִשֵּׂאת, וְאַחַר כָּךְ בָּא בַּעְלָהּ, וּמֵתוּ שְׁנֵיהֶם, לְזֶה אָח וּלְזֶה אָח, אָחִיו שֶׁל זֶה וְשֶׁל זֶה חוֹלְצִים וְלֹא מְיַבְּמִים. וְדִין צָרָתָהּ, עַיֵּן לְעֵיל סִי' קע''ג סָעִיף י''א: 

ה הָאִשָּׁה שֶׁהָיוּ לָהּ בָּנִים וּלְכַלָּתָהּ בָּנִים, וְיָלְדוּ הִיא וְכַלָּתָהּ שְׁנֵי זְכָרִים בְּמַחֲבוֹא, וְנִתְעָרְבוּ הַבָּנִים, וְגָדְלוּ הַתַּעֲרוֹבוֹת וְנָשְׂאוּ נָשִׁים, וּמֵתוּ; בְּנֵי הַכַּלָּה חוֹלְצִין לִשְׁתֵּיהֶן תְּחִלָּה, וְלֹא מְיַבְּמִין; וּבְנֵי הַזְּקֵנָה, אַחַר חֲלִיצַת בְּנֵי הַכַּלָּה, חוֹלְצִין אוֹ מְיַבְּמִין: 

ו מֵתוּ הַבָּנִים הַוַּדָּאִים שֶׁל הַזְּקֵנָה וְהַכַּלָּה, וְהַסְפֵקוֹת קַיָּמִים; הַסְפֵקוֹת לִנְשֵׁי בְּנֵי הַזְּקֵנָה חוֹלְצִין וְלֹא מְיַבְּמִין; וְלִנְשֵׁי בְּנֵי הַכַּלָּה, אֶחָד מֵהַסְפֵקוֹת חוֹלֵץ לָהּ תְּחִלָּה, וְהַשֵּׁנִי מְיַבֵּם: 

ז מִי שֶׁלֹּא שָׁהֲתָה אַחַר בַּעְלָהּ ג' חֳדָשִׁים, וְנִשֵּׂאת וְיָלְדָה, וְאֵין יָדוּעַ אִם הוּא בֶּן תִּשְׁעָה לָרִאשׁוֹן אוֹ בֶּן שִׁבְעָה לָאַחֲרוֹן, וְהָיוּ לָהּ בָּנִים מֵהָרִאשׁוֹן וּמֵהַשֵּׁנִי, וְגָדַל הַסָפֵק וְנָשָׂא אִשָּׁה וָמֵת; בָּנֶיהָ מֵהָרִאשׁוֹן וּמֵהַשֵּׁנִי חוֹלְצִים וְלֹא מְיַבְּמִים; וְכֵן הַסָפֵק, לִנְשׁוֹתֵיהֶם חוֹלֵץ וְלֹא מְיַבֵּם. הָיוּ לָרִאשׁוֹן וְלַשֵּׁנִי, לְכָל אֶחָד, בֵּן מֵאִשָּׁה אַחֶרֶת, וּמֵתוּ, זֶה הַסָפֵק חוֹלֵץ אוֹ מְיַבֵּם לִנְשׁוֹתֵיהֶם. מֵת הַסָפֵק, אֶחָד מִשְּׁנֵי הַבָּנִים הַוַּדָּאִים חוֹלֵץ לָהּ תְּחִלָּה, וְהַשֵּׁנִי מְיַבֵּם: 

ח חָמֵשּׁ נָשִׁים שֶׁהָיָה לְכָל אַחַת בֵּן יָדוּעַ, וְיָלְדוּ כֻּלָּן בְּמַחֲבוֹא, כָּל אַחַת זָכָר, נִתְעָרְבוּ חֲמִשָּׁה הַוְּלָדוֹת וְנָשְׂאוּ נָשִׁים, וּמֵתוּ, וְנָפְלוּ נְשׁוֹתֵיהֶם לִפְנֵי חֲמִשָּׁה הַבָּנִים הַוַּדָּאִים, אַרְבָּעָה מֵהַוַּדָּאִים יַחְלְצוּ לְאַחַת, וְאַחַר כָּךְ יִשָּׂאֶנָּה הַחֲמִישִׁי. וְכֵן עוֹשִׂים לְכָל אַחַת וְאַחַת. וְאִם מֵת אֶחָד מֵהַבָּנִים הַוַּדָּאִים, אַרְבָּעָה הַסְפֵקוֹת יַחְלְצוּ לָהּ, וְאֶחָד יְיַבֵּם. הָיוּ קְצָת הַוַּדָּאִים כֹּהֲנִים, הַכֹּהֲנִים חוֹלְצִים וְלֹא מְיַבְּמִים, וְשֶׁאֵינָם כֹּהֲנִים מְיַבְּמִים. הָיוּ לִקְצָת הַוַּדָּאִים שֶׁיֵּשׁ לָהֶם בְּאֵלּוּ הַסְפֵקוֹת אַחִים מֵהָאֵם שֶׁלֹּא מֵהָאָב, וְגַם יֵשׁ לוֹ בָּהֶם אַחִים מֵהָאָב, (אַחִים מִן הָאֵם חוֹלְצִין, אַחִים מִן הָאָב מְיַבְּמִין מִקְצָתָן כֹּהֲנִים וּמִקְצָתָן אַחִים מִן הָאֵם, אֵלּוּ וָאֵלּוּ) חוֹלְצִים וְלֹא מְיַבְּמִים: 



סימן קעז - הלכות אונס ומפתה
ובו ה' סעיפים 
א הַמְפַתֶּה בְּתוּלַת (א) יִשְׂרָאֵל עַד שֶׁלֹּא תִּבָּגֵר, וְהִיא מִבַּת שְׁלשָׁה וְאֵילָךְ (טוּר הָרֹא''שׁ), מְשַׁלֵּם בֹּשֶת וּפְגָם וּקְנָס. וְאִם (ב) אֲנָסָהּ, מְשַׁלֵּם עוֹד (ג) צַעַר. וְאִם נְשָׂאָהּ הַמְפַתֶּה, אֵינוֹ צָרִיךְ לִתֵּן קְנָס (טוּר):
 באר היטב  (א) ישראל. קנס איתא דוקא בבתולה. אבל בושת איתא אפי' בבעולה: (ב) אנסה. אם ראו עדים מרחוק שבעל אותה וא''י אם אנוסה היא או מפותה אמרינן בשדה מסתמא אנוסה היא ובעיר מסתמא מפותה היא. הרמב''ם. והראב''ד חלק עליו ע''ש ועיין כנה''ג. ועיין בתשובת חכם צבי שאלה קמ''ה קמ''ו: (ג) צער. ראובן שקם על בת רעהו בהיותה יחידה בבית לאנסה בחיבוק ונישוק ומרוב קלונה ובשתה נפלה למטה ומתה מנדין ועונשין אותו בשביל הבושת לפי כבודה וכבוד משפחתה. בנימין זאב סי' קל''ב:


ב אוֹנֵס וּמְפַתֶּה, דָּנִין אוֹתָהּ בִּשְׁלשָׁה דַּיָּנִים, וּבִלְבַד שֶׁיִּהְיוּ סְמוּכִים בְּאֶרֶץ יִשְׂרָאֵל. וְהָאִדָּנָא שֶׁאֵין סְמוּכִים, מְנַדִּין אוֹתוֹ עַד שֶׁיְּפַיֵּס אֶת חֲבֵרוֹ; וְכַד יָהִיב לֵהּ שִׁעוּר מַאי דְּחָזֵי לְמֵיהַב, שָׁרִינָן לֵהּ. וְהַבַּת, כָּל זְמַן שֶׁהִיא בִּרְשׁוּת אָבִיהָ, הַכֹּל לְאָבִיהָ (גַּם זֶה שָׁם). וְעַיֵּן בְּטוּר סִימָן זֶה שֶׁהֶאֱרִיךְ בְּדִינִים אֵלּוּ, וְהָרַב הַמְחַבֵּר קִצֵּר בָּהֶם, שֶׁאֵינָם שְׁכִיחִין: 

ג הָאוֹנֵס אֶת הַבְּתוּלָה, חַיָּב לִשָּׂא אוֹתָהּ, וּבִלְבַד שֶׁהִיא וְאָבִיהָ יִהְיוּ מְרֻצִּים, אֲפִלּוּ הִיא חִגֶּרֶת אוֹ סוּמָא, וְאֵינוֹ רַשַּׁאי לְהוֹצִיאָהּ לְעוֹלָם אֶלָּא לִרְצוֹנָהּ. לְפִיכָךְ, אֵינוֹ צָרִיךְ לִכְתֹּב לָהּ כְּתֻבָּה. וְאִם עָבַר וְהוֹצִיאָהּ, כּוֹפִין אוֹתוֹ לְהַחֲזִירָהּ: 

ד הָיְתָה אֲסוּרָה לוֹ, אֲפִלּוּ אִסוּר (ד) דְּרַבָּנָן, אֵינוֹ רַשַּׁאי לִשָּׂא אוֹתָהּ. וְכֵן אִם נְשָׂאָהּ וּמָצָא בָּהּ עֶרְוַת דָּבָר, יְגָרְשֶׁנָּה. הגה: יָצָא עָלֶיהָ שֵׁם רַע, כְּגוֹן שֶׁבָּאוּ שְׁנַיִם וְהֵעִידוּ עָלֶיהָ שֶׁתְּבָעָתוֹ לִזְנוּת, אֵין לָהּ קְנָס. אֲבָל מִשּׁוּם קוֹל בְּעָלְמָא עַל שֵׁם רַע שֶׁיָּצָא עָלֶיהָ, לֹא הִפְסִידָה הַקְּנָס (טוּר). בָּא עָלֶיהָ בְּאֹנֶס וְאַחַר כָּךְ פִּתָּה אוֹתָהּ, מִקְּרֵי מְאָנֵס, אַף עַל גַּב דְּאַחַר כָּךְ נִתְרַצֵּית לוֹ (מַהֲרִי''ק שֹׁרֶשׁ קכ''ט):
 באר היטב  (ד) דרבנן. הרמב''ם פ''א מהלכות נערה בתולה דין ה'. ועיין מ''ש הכ''מ שם. לכאורה לא מקשה לפ''ז מידי הש''ס בכתובות דף ל''ז ע''א (שנה) [שניות] מד''ס כיון מדאוריי' חזיה ליה וכו' ע''ש. ולפי דברי הכ''מ ל''ק מידי דהוי כדאורייתא. ומצאתי בתשובת שבות יעקב ח''א סימן קל''א שמתרץ אף על פי דגזירה דרבנן הוי כדאורייתא מ''מ לענין קנס לא הוי כדאורייתא כדי שלא יהא חוטא נשכר ע''ש:


ה הַנִּטְעָן עַל הַפְּנוּיָה, יֵשׁ אוֹמְרִים שֶׁלֹּא לִכְנֹס מִשּׁוּם לְזוּת שְׂפָתַיִם, שֶׁנִּרְאֶה שֶׁמַּחֲזִיקִים הַקּוֹל. וְיֵשׁ אוֹמְרִים שֶׁמִּצְוָה לִכְנֹס. הגה: וְהַסְּבָרָא רִאשׁוֹנָה עִקָּר. וּבְמָקוֹם שֶׁיֵּשׁ לָחוּשׁ שֶׁלֹּא תֵּצֵא לְתַרְבּוּת רָעָה, מֻתָּר לְכָנְסָהּ. וְכָל זֶה בְּקוֹל בְּעָלְמָא, אֲבָל אִם וַדַּאי בָּא עָלֶיהָ, מִצְוָה לְכָנְסָהּ, אֲבָל אֵין כּוֹפִין עַל כָּךְ (שָׁם). וְאִם נִטְעֶנֶת מִשְּׁנַיִם, מֵרִאשׁוֹן אֵינוֹ אֶלָּא קוֹל בְּעָלְמָא, וְהַשֵּׁנִי הוֹסִיף בִּפְגָמָהּ, הַשֵּׁנִי מִצְוָה לְכָנְסָהּ. וְאִם נִטְעֶנֶת מִשְּׁנֵיהֶם בְּשָׁוֶה, הָאֶחָד נָשׂוּי וְהַשֵּׁנִי אֵינוֹ נָשׂוּי, מִצְוָה עַל שֶׁאֵינוֹ נָשׂוּי לְכָנְסָהּ (ג''ז שָׁם). וְעַיֵּן לְעֵיל סִי' כ''ב אִם הִיא נֶאֱמֶנֶת עָלָיו. זוֹנָה (ה) שֶׁתָּבְעָה לְאֶחָד שֶׁנָּדַר לָהּ דָּבָר בְּאֶתְנָנָהּ, וְהוּא כּוֹפֵר, צָרִיךְ לִשָּׁבַע כְּמוֹ בִּשְׁאָר תְּבִיעוֹת (רִיבָ''שׁ סִי' מ''א). זֶהוּ שֶׁחִיְּבָה תּוֹרָה לְאוֹנֵס וּמְפַתֶּה מָמוֹן, הַיְנוּ אִם כְּבָר נַעֲשָׂה הַמַּעֲשֶׂה בְּמִקְרֶה, אֲבָל אָסוּר לָאָב לִתֵּן בִּתּוֹ לִזְנוּת, וְעַל זֶה נֶאֱמַר: ''אַל תְּחַלֵּל אֶת בִּתְּךְ לְהַזְנוֹתָהּ'' (וַיִּקְרָא יט, כט) וְכָל הַמְּכִינָה עַצְמָהּ לִזְנוּת, בֵּין מִדַּעְתָּהּ בֵּין מִדַּעַת אָבִיהָ, הֲרֵי זוֹ קְדֵשָׁה, וְאֵין חִלּוּק בָּזֶה בֵּין בְּתוּלָה לִבְעוּלָהּ (טוּר בְּשֵׁם הָרַמְבַּ''ם). וְרַשָּׁאִין הַבֵּית דִּין לִקְנֹס הַזּוֹנוֹת, כְּדֵי לַעֲשׂוֹת גָּדֵר. וּמַעֲשֶׂה בְּאַחַת שֶׁזָּנְתָה עִם הַכּוּתִי, וְחָתְכוּ אֶת חָטְמָהּ, כְּדֵי לְנַוְּלָהּ (תְּשׁוּבַת הָרֹא''שׁ כְּלָל י''ח):
 באר היטב  (ה) שתבעה לא'. ואם נדר לזונה שהיא לו חייבי מיתת ב''ד אז פוטור לשלם על פי הדין מכל מקום אין יוצא ידי שמים עד שישלם לה ואם תפסה אין מוציאין ממנה. רש''י פרק (האומנים) [הפועלים]. ב''ש:




סימן קעח - הלכות סוטה
ובו כ''ב סעיפים 
א הַמְקַנֵּא אֶת אִשְׁתּוֹ, וְנִסְתְּרָה, וְאֵינוֹ יוֹדֵעַ אִם נִטְמֵאָה, אֲסוּרָה לוֹ. (א) וּבִלְבַד שֶׁיְּהֵא הַקִּנּוּי וְהַסְתִירָה כָּרָאוּי, וְאָז הִפְסִידָה (ב) כְּתֻבָּתָהּ, אֲפִלּוּ מֵת קֹדֶם שֶׁגֵּרְשָׁהּ:
 באר היטב  (א) לו. ואסור להתייחד עמה. תשובת הרא''ש ב''ש: (ב) כתובתה. אבל מה שהכניס' לו נוטלת עם תוספת שליש הנהוג בינינו. כנה''ג בהגהת ב''י:


ב כֵּיצַד הַקִּנּוּי, אוֹמֵר לָהּ בִּפְנֵי שְׁנַיִם: אַל תִּסָתְרִי עִם אִישׁ פְּלוֹנִי, אֲפִלּוּ אִם הוּא אָבִיהָ אוֹ אָחִיהָ אוֹ כּוּתִי אוֹ שָׁחוּף פֵּרוּשׁ, שֶׁאֵינוֹ מִתְקַשֶּׁה (טוּר), וְהוּא שֶׁיְּהֵא גָּדוֹל. אֲבָל אִם אָמַר לָהּ: אַל תִּסָתְרִי עִם פְּלוֹנִי, וְהוּא קָטָן אוֹ בְּהֵמָה, לָא הָוֵי קִנּוּי. וּמְקַנֵּא לָהּ בֵּין אִם הִיא אֲרוּסָה בֵּין אִם הִיא נְשׂוּאָה אוֹ זְקוּקָה לְיָבָם: 

ג קְטַנָּה שֶׁהִשִּׂיאָהּ אָבִיהָ וְזִנְּתָה לִרְצוֹנָהּ, יֵשׁ מִי שֶׁאוֹמֵר, שֶׁאֲסוּרָה לְבַעְלָהּ. לְפִיכָךְ מְקַנְּאִין לָהּ, כְּדֵי לְהַפְסִידָהּ כְּתֻבָּתָהּ. וְיֵשׁ מִי שֶׁאוֹמֵר, שֶׁאֵינוֹ נֶאֱסֶרֶת עַל בַּעְלָהּ, אֶלָּא אִם כֵּן הוּא (ג) כֹּהֵן. הגה: גְּדוֹלָה שֶׁזָּנְתָה בְּשׁוֹגֵג, שֶׁסָּבְרָה שֶׁבַּעְלָהּ הוּא, וְהוּא אַחֵר, מֻתֶּרֶת לְבַעְלָהּ יִשְׂרָאֵל (הָרַמְבַּ''ם פכ''ד דְּאִשּׁוּת). אֲבָל זָנְתָה שֶׁסָּבְרָה שֶׁמֻּתָּר (ד) לִזְנוֹת, הָוֵי כִּמְזִידָה וַאֲסוּרָה לְבַעְלָהּ יִשְׂרָאֵל (מַהֲרִי''ק שֹׁרֶשׁ קס''ז). אִשָּׁה שֶׁנִּתְיַחֲדָה עִם אֲנָשִׁים בַּדֶּרֶךְ, וּבָאָה וְאָמְרָה: נִתְיַחַדְתִּי וְנֶאֱנַסְתִּי, יֵשׁ אוֹמְרִים דְּנֶאֱמֶנֶת, בְּמִגּוֹ דְּאָמְרָה: לֹא נִבְעַלְתִּי, וְיֵשׁ אוֹמְרִים דְּאָבְדָה מִגּוֹ שֶׁלָּהּ, הוֹאִיל וְנִתְיַחֲדָה שֶׁלֹּא כַּדִּין (שְׁנֵי הַדֵּעוֹת בְּמָרְדְּכַי פֶּרֶק שֵׁנִי דִּכְתֻבּוֹת):
 באר היטב  (ג) כהן. דס''ל דפיתוי קטנה הוי כאונס. ואם בא עליה באונס והבועל הוא ישראל והבעל כהן ע''ל סי' י''א: (ד) לזנות. עיין בט''ז י''ד סי' נ''ט ס''ק ט'. ואם זינתה ברצון כדי להציל נפשות כאסתר לאחשורוש אסורה לבעלה עיין ב''ש וע''ל סי' ו' מש''ש בשם שבות יעקב ח''ב סי' קי''ז:


ד כֵּיצַד הִיא הַסְתִירָה, שֶׁנִּסְתְּרָה בִּפְנֵי עֵדִים עִם אוֹתוֹ פְּלוֹנִי שֶׁקִּנֵּא לָהּ, וְשָׁהֲתָה כְּדֵי טֻמְאָה, שֶׁהִיא כְּדֵי לִצְלוֹת בֵּיצָה וּלְגָמְעָהּ: 

ה קִנֵּא לָהּ מִשְּׁנַיִם, שֶׁאָמַר לָהּ: אַל תִּסָתְרִי עִם פְּלוֹנִי וּפְלוֹנִי, וְנִסְתְּרָה עִם שְׁנֵיהֶם (ה) כְּאֶחָד, אֲפִלּוּ הֵם שְׁנֵי אַחִים [אַחֶיהָ], אוֹ אָבִיהָ וְאָחִיהָ, אֲסוּרָה:
 באר היטב  (ה) כאחד. הרמב''ם בפ''א מהלכות סוטה דין ג' ועיין מ''ש הכ''מ שם בשם הירושלמי ולכאורה דבריו שם סותרים למ''ש בהלכות נזירות פרק ט' דין י''ו ע''ש ועיין מש''ש מגדל עוז ודו''ק:


ו אָמַר לָהּ בִּפְנֵי שְׁנַיִם: אַל תְּדַבְּרִי עִם אִישׁ פְּלוֹנִי, אֵין זֶה קִנּוּי; אֲפִלּוּ נִסְתְּרָה עִמּוֹ וְשָׁהֲתָה עִמּוֹ כְּדֵי טֻמְאָה, מֻתֶּרֶת. וְכֵן אִם אָמַר לָהּ: אַל תִּסָתְרִי עִם אִישׁ פְּלוֹנִי, וְדִבְּרָה עִמּוֹ בִּפְנֵי עֵדִים, מֻתֶּרֶת. וְכֵן אִם נִסְתְּרָה בִּפְנֵי עֵדִים וְשָׁהֲתָה כְּדֵי טֻמְאָה עִמּוֹ, וְלֹא קִנֵּא לָהּ בִּפְנֵי עֵדִים, מֻתֶּרֶת, שֶׁאֵין אוֹסְרִים עַל הַיִּחוּד אֲפִלּוּ נִסְתְּרוּ יַחַד עַל דַּעַת עֶרְוָה, אֶלָּא אִם כֵּן קִנֵּא לָהּ תְּחִלָּה בִּפְנֵי שְׁנַיִם. וּמִכָּל מָקוֹם לֹא תִּתְיַחֵד אִשָּׁה עִם אֲנָשִׁים, כְּמוֹ שֶׁנִּתְבָּאֵר לְעֵיל סִימָן כ''ב: 

ז לֹא יֹאמַר אָדָם לְאִשְׁתּוֹ, וַאֲפִלּוּ בֵּינוֹ לְבֵינָהּ: אַל תִּסָתְרִי עִם פְּלוֹנִי, דִלְמָא קַיְמָא לָן כְּרַבִּי יוֹסִי בְּרַבִּי יְהוּדָה דְּאָמַר: קִנֵּא לָהּ בֵּינוֹ לְבֵינָהּ הָוֵי (ו) קִנּוּי, הגה: וְעַכְשָׁו אֵין לָנוּ מֵי סוֹטָה, וְאִם נִסְתְּרָה אַחַר הַקִּנּוּי, אֲסוּרָה לוֹ לְעוֹלָם (טוּר בְּשֵׁם סְמַ''ג). וְאִם שָׁכַח וְקִנֵּא לָהּ, יִמְחַל לָהּ מִיָּד עַל הַקִּנּוּי (א''ז), כְּמוֹ שֶׁיִּתְבָּאֵר לְקַמָּן סִימָן זֶה סָעִיף י''ב:
 באר היטב  (ו) קינוי. וה''ה אם קינא לה ע''פ שליח עיין בספר באר שבע דף נ''ט ועיין כנה''ג בהגהות הטור:


ח בָּא עֵד אֶחָד וְהֵעִיד לוֹ שֶׁנִּסְתְּרָה עִם אוֹתוֹ שֶׁקִּנֵּא לָהּ, וְשָׁהֲתָה כְּדֵי טֻמְאָה, אִם הוּא נֶאֱמָן (ז) בְּעֵינָיו וְדַעְתּוֹ סוֹמֶכֶת עָלָיו, יוֹצִיא וְיִתֵּן כְּתֻבָּה. וְאִם לָאו, מֻתֶּרֶת לוֹ. וְאִם הוּא בְּעַצְמוֹ רָאָה שֶׁנִּסְתְּרָה עִמּוֹ וְשָׁהֲתָה עִמּוֹ כְּדֵי טֻמְאָה, הֲרֵי זוֹ אֲסוּרָה עָלָיו וְיוֹצִיא וְיִתֵּן כְּתֻבָּה. וְאֵין חִלּוּק לְעִנְיַן סְתִירָה שֶׁאַחַר קִנּוּי בֵּין בַּעְלָהּ בָּעִיר וּפֶתַח פָּתוּחַ לִרְשׁוּת הָרַבִּים אוֹ לֹא (עַיֵּן בְּמהרא''י סִי' רמ''ד) וְעַיֵּן לְעֵיל סִי' כ''ב:
 באר היטב  (ז) בעיניו. כאן לא כתב והיא שותקת משמע אפילו במכחישתו צריך להוציא כיון דהיה קינוי עיין פרישה:


ט לֹא קִנֵּא לָהּ, וּבָא עֵד אֶחָד וְאָמַר לוֹ: זִנְּתָה, וְהִיא שׁוֹתֶקֶת, אִם הוּא נֶאֱמָן בְּעֵינָיו וְדַעְתּוֹ סוֹמֶכֶת עָלָיו כִּשְׁנַיִם, יוֹצִיא וְיִתֵּן כְּתֻבָּה; וְאִם לָאו, מֻתֶּרֶת לוֹ. הגה: וְהוּא הַדִּין אִם הִיא עַצְמָהּ אוֹמֶרֶת לוֹ שֶׁזָּנְתָה, כְּמוֹ שֶׁנִּתְבָּאֵר לְעֵיל סִימָן קט''ו סָעִיף ו'. וְיֵשׁ אוֹמְרִים, דְּבַזְּמַן הַזֶּה שֶׁיֵּשׁ חֵרֶם רַבֵּנוּ גֵּרְשֹׁם שֶׁלֹּא לְגָרֵשׁ אִשָּׁה בְּעַל כָּרְחָהּ, אֵינוֹ נֶאֱמָן לוֹמַר שֶׁמַּאֲמִינָה אוֹ שֶׁמַּאֲמִין לְדִבְרֵי הָעֵד (הַגָּהוֹת מַיְמוֹנִי פכ''ד וּמַהֲרִי''ק שֹׁרֶשׁ ק''י בְּשֵׁם י''א), דְּחַיְשִׁינָן שֶׁמָּא עֵינָיו נָתַן בְּאַחֶרֶת, וְאוֹמֵר שֶׁמַּאֲמִינָהּ אַף עַל פִּי שֶׁאֵינוֹ מַאֲמִין; וּמְנַדִּין אוֹתוֹ עַל שֶׁאוֹמֵר שֶׁמַּאֲמִינָהּ וְגָרַם לְבַטֵּל חֵרֶם רַבֵּנוּ גֵּרְשׁוֹם. וְהוּא הַדִּין בְּכָל מָקוֹם שֶׁלֹּא יוּכַל לְגָרֵשׁ בְּלֹא דַּעַת הָאִשָּׁה. וְיֵשׁ אוֹמְרִים דְּכוֹפִין אוֹתוֹ וּמְשַׁמֵּשׁ עִמָּהּ (מָרְדְּכַי פֶּרֶק הָאוֹמֵר), אַף עַל פִּי שֶׁאוֹמֵר שֶׁמַּאֲמִין לְדִבְרֵי הָעֵד, מֵאַחַר שֶׁהָאִשָּׁה אֵינָהּ מוֹדָה, אוֹ אֲפִלּוּ אָמְרָה בְּעַצְמָהּ: טְמֵאָה אֲנִי לְךְ, וְחָזְרָה וְנָתְנָה אֲמַתְלָא לִדְבָרֶיהָ הָרִאשׁוֹנִים, כֵּן נִרְאֶה לִי עַל פִּי סְבָרָא זוֹ. אֲבָל יֵשׁ חוֹלְקִים וּסְבִירָא לְהוּ דְּאַף בַּזְּמַן הַזֶּה, נֶאֱמָן (שָׁם בַּמַהֲרִי''ק, וְכֵן מַשְׁמַע מֵהָרַמְבַּ''ם פכ''ד). וְאִם הָיָה לוֹ קֶטֶט עִמָּהּ, אֵינוֹ נֶאֱמָן לוֹמַר שֶׁמַּאֲמִין לְדִבְרֵי הָעֵד, דְּוַדַּאי מֵחֲמַת שִׂנְאָה אוֹמֵר כֵּן (שָׁם בַּמַּהֲרִי''ק). וְעַיֵּן לְעֵיל סִימָן קט''ו סָעִיף ז': 

י מִי שֶׁהוֹצִיא קוֹל עַל אִשְׁתּוֹ, שֶׁזִּנְּתָה, וְאָמַר שֶׁנִּתְבָּרֵר לוֹ הַדָּבָר, וְאַחַר כָּךְ אָמַר אֵינוֹ אֱמֶת, אֶלָּא שֶׁמֵּחֲמַת הַכַּעַס שֶׁהִכְעִיסַתּוּ הוֹצִיא קוֹל זֶה; אִם נוֹתֵן אֲמַתְלָא לִדְבָרָיו, מֻתֶּרֶת; וְאִם לָאו, אֲסוּרָה לוֹ: 

יא שָׁמַע הָעָם מְרַנְּנִים אַחַר הַקִּנּוּי, (ח) וְהַסְתִירָה בְּלֹא שְׁנֵי עֵדִים, עַד שֶׁהַנָּשִׁים נוֹשְׂאוֹת וְנוֹתְנוֹת בָּהּ שֶׁזִּנְּתָה מֵהָאִישׁ שֶׁקִּנֵּא לָהּ, אֲסוּרָה לוֹ, וְיוֹצִיאֶנָּה וְיִתֵּן כְּתֻבָּה:
 באר היטב  (ח) והסתירה. ל''ד אחר הקינוי והסתירה אלא אפי' לא קדמה הסתירה כל ששמע העם מרננים אחר הקינוי אסורה לו ויוציאנה. כנה''ג:


יב בַּעַל שֶׁמָּחַל עַל קִנּוּי, קֹדֶם סְתִירָה, קִנּוּיוֹ מָחוּל וּכְאִלּוּ לֹא קִנֵּא לָהּ. אֲבָל לְאַחַר סְתִירָה, אֵין קִנּוּיוֹ מָחוּל. גֵּרְשָׁהּ, הֲרֵי זֶה כְּאִלּוּ מָחַל לָהּ; וְאִם הֶחֱזִירָהּ, צָרִיךְ לְקַנֹּאת לָהּ פַּעַם אַחֶרֶת: 

יג מִי שֶׁנִּתְחָרֵשׁ בַּעְלָהּ אוֹ נִשְׁתַּטָּה, אוֹ הָיָה בִּמְדִינָה אַחֶרֶת, אוֹ שֶׁהָיָה חָבוּשׁ בְּבֵית הָאֲסוּרִים, וְשָׁמְעוּ בֵּית דִּין מְרַנְּנִים אַחֲרֶיהָ, קוֹרְאִים וְאוֹמְרִים לָהּ: אַל תִּסָתְרִי עִם אִישׁ פְּלוֹנִי. וְאִם בָּאוּ עֵדִים אַחַר כָּךְ שֶׁנִּסְתְּרָה עִמּוֹ וְשָׁהֲתָה כְּדֵי טֻמְאָה, אוֹסְרִים אוֹתָהּ עַל בַּעְלָהּ לְעוֹלָם, וְקוֹרְעִים כְּתֻבָּתָהּ. וּכְשֶׁיָּבֹא בַּעְלָהּ אוֹ יַבְרִיא אוֹ יֵצֵא מִבֵּית הָאֲסוּרִים, יִתֵּן לָהּ גֵּט: 

יד בָּא עֵד אֶחָד וְהֵעִיד (ט) שֶׁנִּטְמְאָה מֵאוֹתוֹ שֶׁקִּנֵּא לָהּ, תֵּצֵא בְּלֹא כְּתֻבָּה. אֲפִלּוּ אִם עֵד הַטֻּמְאָה הוּא אֶחָד מֵעֵדֵי הַסְתִירָה, וַאֲפִלּוּ עֶבֶד אוֹ שִׁפְחָה אוֹ אִשָּׁה אוֹ קָרוֹב, כָּשֵׁר לְעֵדוּת:
 באר היטב  (ט) שנטמאה. ואם אחר שהעיד ע''א שנטמאת בא ע''א ומכחישו לא משגחינן בו דע''א בסוטה נאמן כתרי עיין ב''ש:


טו חָמֵשׁ נָשִׁים שֶׁשּׂוֹנְאוֹת אוֹתָהּ, נֶאֱמָנוֹת עָלֶיהָ לוֹמַר שֶׁנִּטְמֵאת אַחַר הַקִּנּוּי לְאָסְרָהּ עַל בַּעְלָהּ, אֲבָל לֹא לְהַפְסִידָהּ כְּתֻבָּתָהּ: 

טז מוֹצִיאִים עַל יְדֵי עֵדֵי טֻמְאָה, אֲפִלּוּ לֹא רָאוּ כְּמִכְחוֹל בִּשְׁפוֹפֶרֶת, מֵאַחַר שֶׁרָאוּ אוֹתָם דְּבוּקִים זֶה בָּזֶה וְנוֹהֲגִים כְּדֶרֶךְ הַמְנָאֲפִים: 

יז כָּל אִשָּׁה שֶׁנֶּאֶסְרָה עַל בַּעְלָהּ עַל יְדֵי קִנּוּי וּסְתִירָה, אֲסוּרָה גַּם לְאוֹתוֹ שֶׁנֶּאֶסְרָה (י) בִּשְׁבִילוֹ. וְאִם עָבַר וּנְשָׂאָהּ, מוֹצִיאִין אוֹתָהּ מִתַּחְתָּיו בְּגֵט, אֲפִלּוּ הָיוּ לָהּ כַּמָּה בָּנִים מִמֶּנּוּ. אֲבָל אִם לֹא קָדַם קִנּוּי, וּבָאוּ עֵדִים שֶׁנִּסְתְּרָה עִם אִישׁ זֶה, וּבָאוּ וּמָצְאוּ דָּבָר מְכֹעָר, נִתְבָּאֵר בְּסִי' י'' א:
 באר היטב  (י) בשבילו. ואפי' נאסרה מקודם לבעל אפ''ה נאסרה לבועל והראי' מש''ס סנהדרין דף מ''א. שבות יעקב ח''א סי' צ''ד וע''ל סי' י''א. ועיין כנה''ג בהגהת הטור סעיף יו''ד:


יח כָּל אִשָּׁה שֶׁבָּאוּ שְׁנֵי עֵדִים וְהֵעִידוּ שֶׁזִּנְּתָה עִם זֶה כְּשֶׁהָיְתָה תַּחַת בַּעְלָהּ, הֲרֵי זוֹ תֵּצֵא מִזֶּה, וְאַף עַל פִּי שֶׁיֵּשׁ לָהּ מִמֶּנּוּ כַּמָּה בָּנִים: 

יט יֵשׁ אוֹמְרִים שֶׁאֵשֶׁת אִישׁ שֶׁזִּנְּתָה עִם כּוּתִי וְגֵרְשָׁהּ בַּעְלָהּ, וְנִתְגַּיֵּר הַכּוּתִי, שֶׁמֻּתֶּרֶת לַגֵּר הַזֶּה, דְּלֹא שַׁיָּךְ לְמֵימַר ''אֶחָד לַבּוֹעֵל'' בְּבִיאַת הַכּוּתִי. הגה: וּמִכָּל מָקוֹם מִי שֶׁזִּנָּה עִם אֲחוֹת אִשְׁתּוֹ, וְגֵרְשָׁהּ בַּעְלָהּ, אֲסוּרָה לַבּוֹעֵל אַחַר מִיתַת אִשְׁתּוֹ. אַף עַל גַּב דִּבְלָאו הָכִי הָיְתָה אֲסוּרָה לוֹ כְּשֶׁזִּנְּתָה עִמּוֹ (פִּסְקֵי מהרא''י סִי' כ''ט): 

כ אֵשֶׁת אִישׁ שֶׁטּוֹעֶנֶת עַל אִישׁ אֶחָד שֶׁהוּא רוֹדֵף אַחֲרֶיהָ, וְהוּא מַכְחִישָׁהּ, אֵין לְהַאֲמִינָהּ כְּדֵי לְיַסְרוֹ; אֲבָל יִגְזְרוּ עָלָיו נִדּוּי, שֶׁלֹּא יְדַבֵּר עִמָּהּ כְּלָל, וְשֶׁלֹּא יָדוּרוּ בִּשְׁכוּנָה אַחַת. וְאִם הוּא מֻחְזָק בְּעֵינֵיהֶם לְחָשׁוּד עַל הָעֲרָיוֹת, רָאוּי לִגְעֹר בּוֹ בִּנְזִיפָה וּלְאַיֵּם עָלָיו שֶׁאִם לֹא יִתְנַהֵג כַּשּׁוּרָה יַבְדִּילוּהוּ מִבֵּינֵיהֶם לְרָעָה וְיִדְחוּהוּ בִּשְׁתֵּי יָדַיִם, כְּמוֹ שֶׁאָמְרוּ רַבּוֹתֵנוּ זַ''ל: מַלְקִין עַל לֹא טוֹבָה הַשְּׁמוּעָה, וּכְמוֹ שֶׁכָּתַב הָרַמְבַּ''ם בְּפֶרֶק כ''ד מִסַנְהֶדְרִין: 

כא מִצְוַת חֲכָמִים עַל בְּנֵי יִשְׂרָאֵל לְקַנְּאוֹת (יא) לִנְשׁוֹתֵיהֶם. וְכָל מִי שֶׁאֵינוֹ מַקְפִּיד עַל אִשְׁתּוֹ וְעַל בָּנָיו וּבְנֵי בֵּיתוֹ וּמַזְהִירָם וּפוֹקֵד דַּרְכֵיהֶם תָּמִיד עַד שֶׁיֵּדַע שֶׁהֵם שְׁלֵמִים מִכָּל חֵטְא וְעָוֹן, הֲרֵי זֶה חוֹטֵא, שֶׁנֶּאֱמַר: ''וּפָקַדְתָּ נָוְךָ וְלֹא תֶחֱטָא'' (אִיּוֹב ה, כד). וְכָל הַמְקַנֵּא אֶת אִשְׁתּוֹ נִכְנְסָה בּוֹ רוּחַ טָהֳרָה. וְלֹא יְקַנֵּא לָהּ מִתּוֹךְ שְׂחוֹק, וְלֹא מִתּוֹךְ שִׂיחָה, וְלֹא מִתּוֹךְ קַלּוּת רֹאשׁ, וְלֹא מִתּוֹךְ מְרִיבָה, וְלֹא לְהָטִיל עָלֶיהָ אֵימָה. וְאִם עָבַר וְקִנֵּא לָהּ בִּפְנֵי עֵדִים מִתּוֹךְ אֶחָד מִכָּל הַדְּבָרִים הָאֵלּוּ, הֲרֵי זֶה קִנּוּי:
 באר היטב  (יא) לנשותיהם. לאו קינוי ממש קאמר אלא להוכיח אותה ויזהיר אותה שאל (תסתיר) [תסתר] עם אנשים ובזה שפיר דלא תקשה ממ''ש בסעי' ז' עיין פרישה:


כב אֵין רָאוּי לִקְפֹּץ וּלְקַנְּאָהּ בִּפְנֵי עֵדִים תְּחִלָּה. וַאֲפִלּוּ בֵּינוֹ לְבֵינָהּ לָא יֹאמַר לָהּ: אַל תִּסָתְרִי עִם אִישׁ פְּלוֹנִי, כְּמוֹ שֶׁנִּתְבָּאֵר. אֶלָּא מוֹכִיחַ אוֹתָהּ בֵּינוֹ לְבֵינָהּ, בְּנַחַת וּבְדֶרֶךְ טָהֳרָה וְאַזְהָרָה, כְּדֵי לְהָסִיר הַמִּכְשׁוֹל וּלְהַדְרִיכָהּ בְּדֶרֶךְ יְשָׁרָה: 